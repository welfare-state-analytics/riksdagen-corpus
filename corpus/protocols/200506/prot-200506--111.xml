<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--111</head>
          <docDate when="2006-04-26 00:00:00">2006-04-26 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:111
          </note>
          <note>
            Onsdagen den 26 april
          </note>
          <note>
            Kl. 09:00 - 20:51
          </note>
          <note>
            1 § Justering av protokoll
          </note>
          <note>
            Justerades protokollet för den 20 april.
          </note>
          <note>
            2 § Avsägelse
          </note>
          <note>
            Andre vice talmannen anmälde att Hans Regner avsagt sig uppdraget
            som ledamot i Nämnden för lön till riksrevisorerna.
          </note>
          <note>
            Kammaren biföll denna avsägelse.
          </note>
          <note>
            3 § Val av ny ledamot i Nämnden för lön till riksrevisorerna
          </note>
          <note>
            Följande skrivelse hade inkommit:
          </note>
          <note>
            Hans Regner har anhållit om att bli entledigad från uppdraget
            som ledamot i Nämnden för lön till riksrevisorerna med omedelbar
            verkan, bilaga .
          </note>
          <note>
            Riksdagen beslutade den 4 december 2002 om inrättande av Nämnden
            för lön till riksrevisorerna. Nämnden skall bestå av ordförande
            och två andra ledamöter. De väljs var för sig av riksdagen efter
            varje ordinarie val till riksdagen för tiden intill dess nytt
            val till nämnden har ägt rum.
          </note>
          <note>
            Val av ledamöter i Nämnden för lön till riksrevisorerna bereds
            av konstitutionsutskottet.
          </note>
          <note>
            Konstitutionsutskottet föreslår enhälligt att riksdagen för tiden
            till dess nytt val har ägt rum till ny ledamot för Nämnden för
            lön till riksrevisorerna väljer f.d. generaldirektören Anders
            Lindström.
          </note>
          <note>
            Göran Lennmarker
          </note>
          <note>
            Konstitutionsutskottet hade enhälligt föreslagit att riksdagen
            för tiden till dess nytt val ägt rum till ny ledamot i Nämnden
            för lön till riksrevisorerna skulle välja f.d. generaldirektören
            Anders Lindström.
          </note>
          <note>
            Kammaren biföll konstitutionsutskottets förslag och utsåg därmed
            för tiden till dess nytt val ägt rum till
          </note>
          <note>
            ledamot i Nämnden för lön till riksrevisorerna
          </note>
          <note>
            4 § Beslut om ärende som slutdebatterats den 20 april
          </note>
          <note>
            Punkt 1
          </note>
          <note>
            Punkterna 24
          </note>
          <note>
            5 § Beslut om ärenden som slutdebatterats den 21 april
          </note>
          <note>
            Punkt 1
          </note>
          <note>
            Punkt 4
          </note>
          <note>
            Punkt 18
          </note>
          <note>
            Punkt 33
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            6 § Allmän debattimme
          </note>
          <note>
            Ungdomar och arbete
          </note>
          <note type="speaker">
            Anf. 1 STAFFAN DANIELSSON (c):
          </note>
          <note>
            Fru talman! Mitt i en internationell högkonjunktur utan like
            ökar arbetslösheten för de unga i Sverige. Långt över 100 000
            unga har inget arbete att gå till. Ungdomarna är öppet arbetslösa
            i statliga åtgärdsprogram eller studerar vidare.
          </note>
          <note>
            Ju mer som fack och stat i all välmening förstärker skyddet för
            dem som har fast jobb, ju högre blir arbetsmarknadens murar att
            klättra över för ungdomar, invandrare och andra utsatta grupper.
            Ungdomarna och de som haft olika bekymmer, till exempel sjukdom,
            granskas som i skärselden när de söker jobb och har jättesvårt
            att få jobb.
          </note>
          <note>
            Ungdomars självkänsla och framtidstro mals effektivt ned när
            de hänvisas till ständigt nya arbetsmarknadsåtgärder mellan perioder
            av ren arbetslöshet.
          </note>
          <note>
            Det är beklämmande och egentligen tragiskt att en s-regering
            som säger sig sätta jobben främst så till den grad har misslyckats
            med detta för ungdomarna, i en högkonjunktur utan like.
          </note>
          <note>
            Självklart ska Sverige ha en bra arbetsrätt. Men dagens regelverk
            måste kunna förändras i takt med tiden om det behövs för att möta
            utmaningarna och medverka till fler nya jobb. Centerpartiet inser
            detta. Socialdemokraterna och de röda facken anser att inte ett
            kommatecken ska ändras någonstans. Vem är konservativ och vem
            är radikal?
          </note>
          <note>
            Centerpartiet har som en åtgärd bland flera föreslagit ett särskilt
            ungdomsavtal, där arbetsgivare och ungdomar kan mötas i nya jobb.
            Vi föreslår också till exempel kraftigt sänkta arbetsgivaravgifter
            om man anställer unga, bonus för dem som förmedlar nya ungdomsjobb,
            konkurrens mellan arbetsförmedlingar med mera.
          </note>
          <note>
            Anställningen med ungdomsavtal ger ungdomar chansen att visa
            framfötterna. Den blir fast efter två år, och sägs den upp tidigare
            har den meriterat till a-kassa och ger en slutbetalning. I stället
            för att leva på socialbidragsnivån eller med mycket låg a-kassa
            får ungdomar jobb och praktik och kommer in i a-kassan på högre
            nivåer.
          </note>
          <note>
            Massor av småföretagare som i dag räds att nyanställa skulle
            med vårt förslag ta vara på den möjligheten. Tusentals ungdomar
            skulle få jobb och få chansen att visa vad de går för.
          </note>
          <note>
            Redan i dag finns det provanställningar på sex månader och på
            vissa avtalsområden upp till ett år. Vi föreslår en lite längre
            tid och ett särskilt avtal, för att signalera till dem som inte
            vågar anställa att här öppnas en ny, enkel möjlighet.
          </note>
          <note>
            I stället för att diskutera vårt enkla förslag avvisas det blankt
            av Socialdemokraterna i hårda ordkaskader. Odemokratiska grupper
            på vänsterkanten tar till våld i stället för en öppen debatt.
            Det är bedrövligt.
          </note>
          <note>
            Vi har ett gemensamt ansvar för att stå upp för den öppna debatten
            och ta avstånd från våld och skadegörelse.
          </note>
          <note>
            Centerpartiet brinner för att skapa fler jobb åt alla, och särskilt
            åt ungdomarna. Vi lägger djärva förslag som skulle göra skillnad.
            Vi är beredda att diskutera andras förslag och fila vidare på
            våra egna, så som vi brukar och ska göra i vår fina demokrati.
          </note>
          <note type="speaker">
            Anf. 2 VERONICA PALM (s) replik:
          </note>
          <note>
            Fru talman! Jag hade egentligen inte tänkt begära replik, eftersom
            jag har nästa inlägg, men jag måste ändå göra det när du avslutar
            med att säga att Centerpartiet brinner för att skapa nya jobb
            för alla och då särskilt unga. Det konkreta förslag som du förordar
            är att det ska bli lättare att sparka särskilt unga. Jag får inte
            det att gå ihop.
          </note>
          <note type="speaker">
            Anf. 3 STAFFAN DANIELSSON (c) replik:
          </note>
          <note>
            Fru talman! Ska en ungdom sparkas förutsätter det på något vis
            att han eller hon har ett jobb. Bekymret i dag är inte att ungdomar
            löper risk att sparkas från sina jobb de har ju inte jobb.
          </note>
          <note>
            Vårt förslag är att öppna en enkel möjlighet. Det finns provanställning
            man kan anställa på prov ett halvt till ett år. Vi föreslår lite
            längre tid, en slutbetalning, för att skicka en signal att man
            ska våga anställa. Detta enkla förslag leder till sådana här protester,
            vilket är svårt att begripa. Vi vill ge ungdomarna möjligheten
            att visa vad de går för. I dag studsar de mot de höga murar som
            skyddar dem som har jobb.
          </note>
          <note type="speaker">
            Anf. 4 VERONICA PALM (s) replik:
          </note>
          <note>
            Fru talman! Det är ju inte riktigt sant. Vad det förslaget innebär
            är att det ska vara lättare för arbetsgivaren att sparka unga
            människor just för att de är unga. Det är ett avtal som gör att
            arbetsgivaren ensidigt kan välja att säga upp en ung människa
            närhelst han vill. Det är bara en diskriminering och ett sätt
            att ta bort möjligheten till trygghet på arbetsmarknaden för just
            unga människor, som kanske bäst behöver den.
          </note>
          <note type="speaker">
            Anf. 5 STAFFAN DANIELSSON (c) replik:
          </note>
          <note>
            Fru talman! Vilket är viktigast för en ung människa som har sökt
            flera hundra jobb? Jag gav en referens till en restaurangägare
            som ringde och skulle anställa en människa. 1 500 hade sökt jobbet.
            Det här öppnar en möjlighet att visa vad man går för. De flesta
            får jobb, kommer in i a-kassan och får visa vad de går för, och
            sedan omvandlas det hela till en fast anställning. Detta målas
            ut som så fruktansvärt.
          </note>
          <note>
            Jag skulle kunna fråga Veronica Palm. Vi har lagt ett förslag,
            och vi är beredda att diskutera det. Mot det möter jag argument,
            och det är okej, men vi möter också våld och skadegörelse.
          </note>
          <note type="speaker">
            Anf. 6 VERONICA PALM (s):
          </note>
          <note>
            Fru talman! Över en halv miljon löntagare i Sverige har tidsbegränsade
            anställningar i dag en halv miljon människor! En klar överrepresentation
            finns i gruppen unga kvinnor.
          </note>
          <note>
            Det är människor som inte får möjlighet att bli vuxna, som inte
            kan skriva på ett kontrakt på en lägenhet, som inte kan köpa en
            bil, som inte kan ta ett lån, som inte kan starta ett teleabonnemang
            hos Telia. Möjligheten att bli vuxen är starkt knuten till möjligheten
            att ha en anställning.
          </note>
          <note>
            Därför prioriterar naturligtvis Socialdemokraterna unga och arbetslöshet
            både i den senaste budgeten och i den vårproposition som presenterades
            här i kammaren förra veckan. De innehåller mängder av möjligheter
            för unga människor att komma närmare arbetsmarknaden, att få en
            kontakt med arbetsgivaren. Det innebär extra plusjobb för unga,
            sommarjobb, yrkesanpassad utbildning, lärlingsanställning, extra
            krav på kommunerna när det gäller riktigt unga människor, att
            ta bort arbetsgivarens finansiering vid praktik för unga människor.
          </note>
          <note>
            Det är massor med enskilda men viktiga möjligheter för unga att
            komma närmare. Det är det som är det viktiga. Unga människor har
            ofta en längre väg till etablering, och därför är etableringen
            så viktig.
          </note>
          <note>
            Just därför skräms jag så väldigt mycket av det förslag som Centerpartiet
            nu, som enda alliansparti, har lanserat så tydligt. Där säger
            man att det är precis det motsatta, att unga människor är för
            etablerade på arbetsmarknaden, att unga människor har för nära,
            har det för bra, har det för tryggt. Därför ska man göra det lättare
            att bli av med unga människor. Det är en faktisk diskriminering
            det går inte att se det på något annat sätt. Man väljer en grupp
            på arbetsmarknaden, avgränsar den och säger att den här gruppen
            vill vi ska ha sämre villkor än alla andra människor på arbetsmarknaden.
          </note>
          <note>
            Min största rädsla med det är dels att unga människor blir lättare
            att avskeda och får en svagare kontakt med arbetsmarknaden, dels
            att det här kanske bara är ett steg. Det kanske bara är början
            vilken grupp är det nästa gång som ska få sin ställning på arbetsmarknaden
            försvagad?
          </note>
          <note>
            Unga människor behöver bättre möjligheter att etablera sig på
            arbetsmarknaden. De behöver inte bli arbetsmarknadens B-lag.
          </note>
          <note type="speaker">
            Anf. 7 CARL B HAMILTON (fp) replik:
          </note>
          <note>
            Fru talman! Veronica Palm säger att Socialdemokraterna prioriterar
            unga och arbetslöshet. Men då måste man ställa sig frågan: Ni
            har haft makten i snart tolv år, och 108 000 unga under 30 år
            är arbetslösa år 2005 hur kan det komma sig att ni efter tolv
            år fortfarande har en så hög procent?
          </note>
          <note>
            Göran Persson sade i valrörelsen 2002 att det viktigaste målet
            för Socialdemokraterna under mandatperioden den som vi nu är i
            slutet av var att få ned ungdomsarbetslösheten. Då var den 8 %,
            och i dag är den 1415 %.
          </note>
          <note>
            Det har ju gått åt fel håll. Efter tolv år, efter mandatperioden
            och med ungdomsarbetslösheten som går upp, är det lite väl magstarkt
            att tala om de ungdomar som ska sparkas när själva problemet är
            att ungdomar aldrig kommer in i ett jobb och aldrig får chansen,
            möjligheten eller risken att bli sparkade.
          </note>
          <note type="speaker">
            Anf. 8 VERONICA PALM (s) replik:
          </note>
          <note>
            Fru talman! Jag har en otrolig ödmjukhet inför det problem som
            finns. Jag tänker inte stå i den här kammaren och forceras till
            att säga att jag är stolt över hur situationen för unga på arbetsmarknaden
            ser ut. Det tänker jag inte göra. Jag har en ödmjukhet inför problemet
            och jag är orolig, djupt orolig, men det är just därför som vi
            prioriterar unga och arbetsmarknaden så hårt. Det syns så tydligt
            i alla enskilda förslag, framför allt i den senaste vårpropositionen.
            Skälet till det är att unga har svårare att etablera sig på arbetsmarknaden.
            Unga har en längre väg till att få en trygghet och en etablering
            på arbetsmarknaden. Vårt svar på det, på de en halv miljon människor,
            många unga kvinnor, som står med tillfälliga otrygga anställningar,
            är att skapa en ny form av anställning som gör att det efter att
            det har staplats tillfälliga anställningar i 14 månader under
            fem år hos samma arbetsgivare ska omvandlas till en vanlig A-anställning.
            Det är vårt svar på det.
          </note>
          <note type="speaker">
            Anf. 9 CARL B HAMILTON (fp) replik:
          </note>
          <note>
            Fru talman! Efter tolv år och en mandatperiod där allt har gått
            åt fel håll är det klart att Veronica Palm är ödmjuk. Veronica
            Palm och hennes parti har väldigt mycket att vara ödmjuka inför
            beträffande arbetslösheten. Den nya anställningsformen införs
            samtidigt som man försvårar dramatiskt för deltidsanställning
            och säsongsanställning, två anställningsformer som alltid och
            traditionellt har varit en ingång för ungdomar och mindre kvalificerade,
            mindre erfarna, personer på arbetsmarknaden.
          </note>
          <note type="speaker">
            Anf. 10 VERONICA PALM (s) replik:
          </note>
          <note>
            Fru talman! Det beror på vad man tycker är rätt och fel håll.
            För mig är rätt håll att också unga människor ska ha en trygghet
            på arbetsmarknaden. En trygg arbetsmarknad med sjysta avtal och
            med riktiga anställningsformer är bra, både för löntagaren, antingen
            den är ung eller gammal, för arbetsgivaren som vet spelvillkoren
            och för oss, hela samhället, där det faktiskt innebär en arbetsmarknad
            som fungerar, att vi kan ha ett hyfsat sjyst välfärdssystem. De
            tre skälen, välfärden, möjligheten för företagen att anställa
            och trygghet för den enskilda anställda, är skälet till att jag
            tycker att arbetsrätt är så viktigt.
          </note>
          <note type="speaker">
            Anf. 11 ANA MARIA NARTI (fp) replik:
          </note>
          <note>
            Fru talman! Jag undrar om Veronica Palm under förra valkampanjen
            såg ett tv-program där unga människor diskuterade med partiledarna.
            Inte en enda av dem i panelen hade en fast anställning. Vad hände
            under de här fyra åren så att till och med antalet unga människor
            med tillfälliga och tidsbegränsade anställningar har minskat och
            antalet människor som definitivt är utanför har ökat? Jag kan
            inte begripa varför man ska fortsätta med en politik som klart
            och tydligt har havererat och som dessutom kostar enorma pengar.
            Har Veronica Palm läst Dagens Nyheter i dag? Där finns en beräkning
            av kostnaderna.
          </note>
          <note type="speaker">
            Anf. 12 VERONICA PALM (s) replik:
          </note>
          <note>
            Fru talman! Nej, jag har inte läst Dagens Nyheter i dag. Jag
            hade en kaosmorgon på väg till dagis, så jag hann tyvärr inte
            det. Men det kommer under eftermiddagen.
          </note>
          <note>
            När det gäller unga och tillfälligt anställda är det precis det
            som Ana Maria Narti säger. Många unga har tillfälliga korta anställningar,
            säsongsanställningar, ofrivillig deltid. Skälet till det är att
            de är unga, att de inte är etablerade på arbetsmarknaden. Om vi
            vill att även människor som är unga ska ha rätt att bli vuxna,
            bilda familj, skaffa bil och skriva på hyreskontrakt krävs det
            att också unga människor omfattas av trygghetssystemen. Det blir
            inte fler jobb, varken för unga eller någon annan, för att det
            är lättare att sparka någon.
          </note>
          <note type="speaker">
            Anf. 13 ANA MARIA NARTI (fp) replik:
          </note>
          <note>
            Fru talman! Varför ska unga ha svårare att etablera sig på arbetsmarknaden?
            Vi har ett svar. Det ligger för många bördor på arbetsgivarna,
            både i den offentliga sektorn och i den privata sektorn. Ingen
            vill anställa. Så länge som man kan undviker man att anställa.
            Då vågar man inte anställa oprövad arbetskraft. Ändra det om ni
            vill hjälpa de unga!
          </note>
          <note type="speaker">
            Anf. 14 VERONICA PALM (s) replik:
          </note>
          <note>
            Fru talman! Det är precis det som vi har gjort under en period
            och som vi också förstärker extra i den här vårpropositionen med
            det jag sade tidigare: plusjobb som ger möjlighet till kontakt
            speciellt riktat för ungdomar, extrasatsningar på sommarjobb som
            oftast är det första mötet, yrkesutbildning, lärlingsplatser,
            extra krav på kommuner och att ta bort arbetsgivarens finansiering
            vid praktik för unga. Det är möjligheter för unga att få en kontakt.
            Den kontakten gör att man kan etablera sig. Då finns det inga
            skäl i världen att göra unga till ett B-lag på arbetsmarknaden,
            snarare tvärtom.
          </note>
          <note type="speaker">
            Anf. 15 STAFFAN DANIELSSON (c) replik:
          </note>
          <note>
            Fru talman! Det kanske inte är något stort problem det här. Det
            kanske inte är så farligt. Statsministern sade så här i går i
            TT: Vi har läget under kontroll. Inga fler insatser behövs. Ungdomsarbetslösheten
            är inget stort problem även om det är ett elände för de drabbade.
            De är inte så många.
          </note>
          <note>
            Det sade Sveriges statsminister i går. Jag uppfattar att Veronica
            Palm har en helt annan inställning. Jag vill fråga: Är det inget
            problem? Är de inte så många? Då är det inga bekymmer. Det är
            det ena.
          </note>
          <note>
            Det andra är att vi har provanställning i dag på sex månader,
            på en del avtalsområden ett år. Det är total otrygghet där. Det
            är samma sak där. Man får chansen att visa vad man går för. Ska
            vi ta bort det? Kan vi inte diskutera det här i lite balanserade
            former?
          </note>
          <note>
            Det sista: Visst är det kanske bäst att få ett livstidsjobb,
            men om man inte får det och studsar på murarna som skyddar andra
            men som utestänger en själv, är det inte i andra hand bättre att
            få chansen att visa vad man går för och komma in i a-kassan?
          </note>
          <note type="speaker">
            Anf. 16 VERONICA PALM (s) replik:
          </note>
          <note>
            Fru talman! Självklart är ungdomsarbetslösheten ett problem.
            Den är en katastrof, för den enskilda men också för ett samhälle
            som inte låter människor få kontakt och etablera sig på den marknad
            som gör att man har rätten att bli vuxen, som gör att man får
            både en egen inkomst och en social kontakt med andra människor.
            Självklart är det ett problem. Däremot går det åt rätt håll. Fler
            unga kommer i arbete, fler unga får möjligheten att etablera sig.
            Med hjälp av de saker som borgerligheten ofta glömmer bort, det
            som inte är bara den totala arbetslösheten utan möjligheter att
            få ingångar till etablering, blir det också enklare. Självklart
            är det en katastrof, men det är på väg åt rätt håll. Det är ett
            problem, men enligt statsministerns ord ser man en ljusning på
            det.
          </note>
          <note>
            När det gäller provanställningar är jag helt övertygad om att
            man efter sex månader ser om någon duger på ett arbete eller inte.
          </note>
          <note type="speaker">
            Anf. 17 STAFFAN DANIELSSON (c) replik:
          </note>
          <note>
            Fru talman! Det gläder mig att Veronica Palm anser att det är
            en katastrof med dagens läge. Statsministern anser att det inte
            är något stort problem och att de inte är så många. Jag vill bara
            understryka att om man har den världsbilden händer det kanske
            inte så mycket mer än några extra plusjobb i stället för de betydande
            förändringar som behövs, som vi i alliansen föreslår. Vi har tagit
            oss friheten att öppna en ventilens signal till massor med småföretagare
            som tyvärr räds alla arbetsmarknadens lagar och regler och inte
            anställer fast de har jobb. Låt de unga få chansen att visa vad
            de går för! Låt oss diskutera det här!
          </note>
          <note type="speaker">
            Anf. 18 VERONICA PALM (s) replik:
          </note>
          <note>
            Fru talman! Jag har inte ambitionen att stå här och analysera
            utryckta citat av statsministern. När det gäller provanställningar
            är jag övertygad om att sex månader räcker. Jag tillhör också
            de socialdemokrater som fortfarande tror att tre månader räcker
            för att se om någon funkar socialt i ett arbetslag och klarar
            arbetsuppgifterna.
          </note>
          <note>
            Just att man är ung, att man är under 26 år och har en annan
            livssituation, gör väl inte att arbetsgivaren behöver 24 månader
            på sig för att se att den människan klarar det jobb som har utannonserats.
            Det är bara att anställa!
          </note>
          <note type="speaker">
            Anf. 19 TORSTEN LINDSTRÖM (kd) replik:
          </note>
          <note>
            Fru talman! Vi har en unik arbetslöshet i dag i Sverige, inte
            bara för att den är hög, utan för att den slår ut människor och
            skapar ett klassamhälle. Det är framför allt de unga människorna
            som slås ut i dag. De är inte ett B-lag på arbetsmarknaden som
            debattören säger. De har blivit ett C- eller D-lag, för de får
            inte ens komma in på arbetsmarknaden i dag.
          </note>
          <note>
            Hemma i mitt hemlän Västmanland ökade ungdomsarbetslösheten med
            20 % på ett år 20 % i det socialdemokratiska Sverige. Unga människor
            får inte ens komma in. Unga killar och tjejer uttrycker en enorm
            frustration för att de inte får komma med. Man får inte vara med.
            Man funderar: Var är lösningen? Vad är det för någonting som gör
            att just vi stängs ute?
          </note>
          <note>
            Det blir då nästan bedårande att lyssna på den här nyfunna ödmjukheten
            hos socialdemokratin. Men den hjälper inte. Det räcker inte att
            tala om att det går åt rätt håll när det inte gör det för unga
            killar och tjejer i den västmanländska verkligheten. Det behövs
            mer än så. Det behövs en helt annan politik. Har Veronica Palm
            någonting mer att komma med än samma gamla recept och en vårbudget?
          </note>
          <note type="speaker">
            Anf. 20 VERONICA PALM (s) replik:
          </note>
          <note>
            Fru talman! Jag vet inte riktigt vad du lever i för verklighet,
            Torsten Lindström, men i den verklighet jag lever i möter jag
            en massa unga människor som faktiskt också jobbar. Vi har stora
            problem med ungdomsarbetslöshet och människor som står utanför,
            och det jobbar vi med. Men de unga människor som finns på arbetsmarknaden
            har ju dessutom problem. Det är det diskussionen handlar om nu
            de människor som finns på arbetsmarknaden men som puttas mellan
            jobb, som har tillfälliga anställningar, deltidsanställningar,
            säsongsanställningar, provanställning på provanställning och däremellan
            en arbetsmarknadskurs. Det är dessa människor, de som i dag inte
            har en fast relation till arbetsmarknaden, som i dag behöver någonting
            annat än mer av detta, mer än att vi lagstiftar om mer möjligheter
            att ge otrygghet.
          </note>
          <note>
            Även unga människor behöver trygghet, både för samhället i stort,
            för arbetsgivarens möjligheter att anställa och för den enskilda
            unga människan. Jag vill inte på något sätt nedvärdera mig själv,
            men jag har svårt att förstå detta: Hur blir det fler jobb för
            att man har möjlighet att sparka just unga betydligt lättare?
          </note>
          <note type="speaker">
            Anf. 21 TORSTEN LINDSTRÖM (kd) replik:
          </note>
          <note>
            Fru talman! Veronica Palm talar om dem som har jobb, och de finns.
            Men det är alldeles för många som inte ens får jobb, som inte
            får chansen att komma in. Det är dem vi kristdemokrater vill möta
            genom att sätta in åtgärder, genom att ändra politik så att fler
            får chansen att vara med.
          </note>
          <note>
            Veronica Palm talar å ena sidan om att det är ett problem, och
            å andra sidan vill hon inte riktigt se att det är ett problem.
            Var är problemet? För oss kristdemokrater är det att alldeles
            för många stängs ute. Det är därför vi vill se nystartsjobb, lärlingsutbildning,
            yrkesutbildning, högre kvalitet i högskolan och så vidare. Veronica
            Palm har ingenting att komma med på den punkten.
          </note>
          <note type="speaker">
            Anf. 22 VERONICA PALM (s) replik:
          </note>
          <note>
            Fru talman! Jag har just sagt det, vid ett flertal tillfällen.
            Det är två vägar. Det ena är att få fler unga människor att etablera
            sig på arbetsmarknaden. Där har vi mängder av små insatser jag
            har rabblat upp dem och jag kan göra det igen, men jag tror inte
            att tiden tillåter det som gör att unga människor får en närmare
            kontakt med arbetsmarknaden, har lättare att etablera sig, får
            den sociala relationen och på så sätt kan få en fast anställning
            och ett riktigt jobb.
          </note>
          <note>
            Det andra gäller de människor som de facto finns på arbetsmarknaden.
            Oavsett om man är gammal, ung, invandrare, homosexuell eller gravid
            ska man ha trygghet på arbetsmarknaden.
          </note>
          <note>
            Rättsväsendets behov av resurser
          </note>
          <note type="speaker">
            Anf. 23 CECILIA MAGNUSSON (m):
          </note>
          <note>
            Fru talman! Antalet våldsbrott ökar dramatiskt. Detta är väldigt
            oroande.
          </note>
          <note>
            För några veckor sedan gick riksåklagaren, Rikspolisstyrelsen,
            rikspolischefen och justitieministern ut och talade om den grova
            organiserade brottsligheten. Justitieministern lovade obegränsade
            resurser till våldsbrottsbekämpningen. Oavsett om det är organiserad
            brottslighet faller det på klockan, som man säger.
          </note>
          <note>
            Förra veckan fick vi dock vårpropositionen. Har ni sett? Det
            bidde inte ens en tumme. Rättsväsendet fick inte någon förstärkning.
            Trots myndigheternas varningar och trots brottsutvecklingen blev
            det inga nya pengar.
          </note>
          <note>
            Socialdemokraterna lever tydligen inte i samma värld som vi andra.
            Om de gjorde det skulle de göra någonting åt att inte ens vart
            sjätte brott klaras upp. De skulle inte acceptera att våldtäkterna
            ökar oroande mycket. De skulle förstå att ingen lagstiftning i
            världen kan fungera effektivt om den lever på kredit.
          </note>
          <note>
            Justitieministern och andra försöker säga att man satsar på polisen,
            men vi andra ser hur polisstationer läggs ned och poliser i yttre
            tjänst försvinner. Det går åt andra hållet.
          </note>
          <note>
            Regeringen et consortes brukar säga att de har höjt anslagen
            till polisen. Vi har hört olika siffror, men 2,3 miljarder har
            de höjt anslagen med mellan 2000 och 2005. Detta ska vara en kraftfull
            satsning. Men i detta resurstillskott ska man också räkna in höjningar
            för pris- och löneomräkning. Allting ökar ju i pris under ett
            år. Detta är alltså ingen förstärkning utan en skenbar höjning
            för pris- och löneomräkning. Dessa kostnader har stått för 1,4
            miljarder, fru talman. Mer än hälften har alltså varit kompensation
            för prisökningen.
          </note>
          <note>
            Vi moderater accepterar inte den här utvecklingen. Vi anslår
            5 miljarder kronor mer till satsningar på brottsbekämpningen.
            Tillsammans med alliansen har vi ett heltäckande program vad gäller
            hur vi ska komma till rätta med rättsväsendet i samhället.
          </note>
          <note>
            Vänsterkartellen har styrt Sverige i tolv år och haft sin chans
            att bekämpa brottsligheten, men de har inte tagit den. Det är
            hög tid för ett regimskifte!
          </note>
          <note type="speaker">
            Anf. 24 BRITTA LEJON (s) replik:
          </note>
          <note>
            Fru talman! Det är fascinerande att höra Cecilia Magnusson, som
            faktiskt sitter som ledamot i justitieutskottet, recensera regeringens
            och samarbetspartiernas budget för rättsväsendet. Cecilia Magnusson
            har rätt när hon säger att vi sedan år 2000 har tillfört rättsväsendet
            ytterligare 2,3 miljarder. Cecilia Magnusson har dock inte rätt
            när hon säger att detta inte är någon förstärkning utan bara en
            skenbar höjning. Självklart ska folk som arbetar ha rätt till
            löneförhöjningar. Priserna går upp. Men 2,3 miljarder, Cecilia
            Magnusson, är inte någon skenbar höjning.
          </note>
          <note>
            Regeringen och samarbetspartierna har rustat rättsväsendet, inklusive
            polisen, oerhört kraftfullt de senaste åren. Dessa resurser har
            lett till att vi nu för sjätte året i rad har fler poliser än
            tidigare. Även övriga anställa kategorier inom polisen har ökat.
            Det här vet Cecilia Magnusson, men hon väljer att frisera verkligheten.
          </note>
          <note type="speaker">
            Anf. 25 CECILIA MAGNUSSON (m) replik:
          </note>
          <note>
            Fru talman! Det är intressant att höra Britta Lejon försöka redogöra
            för regeringens politik. Man slår sig för bröstet och säger att
            vi satsar 2,3 miljarder. Om mer än hälften av detta faktiskt är
            ersättning för att löner och priser ökar är det ju ingen satsning;
            det är att bibehålla den verksamhet man har.
          </note>
          <note>
            Justitieministern och andra socialdemokrater går också ut och
            säger att vi ska ge polisen obegränsade resurser. Och vad får
            man? Jo, 750 000 kr till Domstolsverket. Samtidigt pågår det förtidspensionering
            av poliser och administrativ personal. Det snackas om att det
            kommer ut en polis om dagen året runt, alltså 365 poliser på ett
            år, men lika många personer försvinner ju ut ur polisorganisationen.
          </note>
          <note type="speaker">
            Anf. 26 BRITTA LEJON (s) replik:
          </note>
          <note>
            Fru talman! Om Cecilia Magnusson bekymrade sig om att läsa budgeten
            från i höstas, som gäller innevarande år, skulle Cecilia Magnusson
            kunna se att det inte bara ges 750 000 kr till domstolsväsendet
            för innevarande år utan också 700 miljoner ytterligare till polisen
            för år 2006. Ta alltså reda på fakta, Cecilia Magnusson, innan
            du påstår en massa saker!
          </note>
          <note>
            Jag vill bara till övriga personer som lyssnar på den här debatten
            säga att när vi i går hade rikspolischefen på besök i utskottet
            sade han att polisen har de resurser man behöver. Min fråga till
            Cecilia Magnusson är: Anser du att du har mer information om polisen
            är Rikspolisstyrelsens chef?
          </note>
          <note type="speaker">
            Anf. 27 CECILIA MAGNUSSON (m) replik:
          </note>
          <note>
            Fru talman! 700 miljoner är mycket pengar, men rättsväsendet
            polisen, åklagarna, domstolarna behöver mycket mer pengar.
          </note>
          <note>
            Den insikten borde Socialdemokraterna ha, men de vägrar att ge
            de anslag som behövs. Vi moderater kräver, och har i vårt budgetalternativ
            lagt, mer än 5 miljarder kronor mer än Socialdemokraterna. Vi
            anser att rättsstaten måste återuppbyggas för att medborgarna
            ska kunna få tillbaka förtroendet för rättsväsendet.
          </note>
          <note type="speaker">
            Anf. 28 OLLE SANDAHL (kd) replik:
          </note>
          <note>
            Fru talman! Det finns en samsyn mellan Kristdemokraterna och
            övriga allianspartier när det gäller behovet av extraresurser.
            Vi kan på intet sätt konstatera att resurser finns efter behov.
            Det är bara att notera att rättsväsendets företrädare i studie
            efter studie ligger på bottennotering i fråga om medborgarnas
            förtroende detta efter en lång räcka år av styrelse från vänsterhåll
            i det här landet.
          </note>
          <note>
            Det är alldeles uppenbart att det behövs en reformation av rättsväsendet.
            Men det räcker inte, fru talman, med bara pengar om det nu är
            det man menar med resurser utan det behövs också ett innehåll.
            Vi kristdemokrater konstaterar att det finns en kompetens- och
            kvalitetsbrist inom ramen för de resurser som faktiskt finns.
            Det behövs en specialisering inom polisen. Det behövs att vi gör
            polisyrket till ett högskoleutbildat yrke där verksamheten baseras
            på evidens och vilar på vetenskaplig grund.
          </note>
          <note type="speaker">
            Anf. 29 CECILIA MAGNUSSON (m) replik:
          </note>
          <note>
            Fru talman! Ja, Olle Sandahl har helt rätt. Det är inte enbart
            resurser det förstår jag som det är fråga om, utan det gäller
            också innehållet i det polisen gör.
          </note>
          <note>
            Till exempel har Socialdemokraterna inte ställt krav på vidareutbildning
            för polisen det har inte funnits under hela 1990-talet. I början
            av 1990-talet under de första socialdemokratiska åren stängde
            man Polishögskolan under tre terminer. Det är det man nu försöker
            kompensera.
          </note>
          <note>
            Det är klart att vi måste ställa krav på kompetensutveckling,
            ledarskap och en utbildning som är sådan att de poliser som möter
            medborgare är kompetenta för sin uppgift. Jag håller alltså fullständigt
            med Olle Sandahl.
          </note>
          <note type="speaker">
            Anf. 30 OLLE SANDAHL (kd) replik:
          </note>
          <note>
            Fru talman! Det leder till den avslutande frågan: Ska jag med
            detta tolka Cecilia Magnussons svar så att Moderaterna också stöder
            kraven på att göra polisyrket högskolegrundat, att införa evidensgrundad
            vård inom kriminalvården och att tillföra rättsväsendets övriga
            aktörer, till exempel domstolar, specialistkunskap, eller är det
            bara pengar Moderaterna vill tillföra?
          </note>
          <note>
            Vi kristdemokrater vill alltså även ge innehåll till kriminalvård,
            polis och domstolsväsende.
          </note>
          <note type="speaker">
            Anf. 31 CECILIA MAGNUSSON (m) replik:
          </note>
          <note>
            Fru talman! Jo, Olle Sandahl och jag är nog mer överens än han
            kanske vill ge sken av. Där det dock kan skilja mellan oss och
            där vi har en väldigt intressant diskussion framför oss är just
            i frågan om hur vi bäst utbildar dem som ska bli poliser. Under
            tiden fram till valet kommer vi, tror jag, fram till vad som är
            det bästa och till ett gemensamt förslag från alliansen.
          </note>
          <note>
            Vi moderater tror att det är viktigt att blanda teori och praktik,
            framför allt när man ska jobba med ett praktiskt yrke. Alliansens
            alternativ är mycket bättre.
          </note>
          <note>
            Bostadsbeskattningen
          </note>
          <note type="speaker">
            Anf. 32 GUNNAR ANDRÉN (fp):
          </note>
          <note>
            Fru talman! I valrörelsen 1994 ställde ekonomen Marian Radetski
            en intressant fråga i Dagens Nyheter: Kan vi lita på att Socialdemokraterna
            ljuger? Det var alltså den intressanta fråga han ställde, och
            det är många som minns den. Då var svaret alldeles uppenbart,
            nämligen att det kunde vi göra. Socialdemokraterna lade raskt
            om sin ekonomiska politik från en expansiv politik till en mycket
            mera restriktiv politik.
          </note>
          <note>
            På en annan fråga, fru talman, tror jag att man kan svara nej.
            Det gäller då bostadsbeskattningen. Under den här mandatperioden
            har vi sett att Socialdemokraterna har höjt villaskatten och andra
            skatter enormt mycket, från 24 miljarder till 30 miljarder.
          </note>
          <note>
            Jag är, fru talman, helt övertygad om att vi kommer att fortsatt
            få se detta och har en mycket speciell fråga till Socialdemokrater
            och deras samarbetspartier. År 2007 är det allmän fastighetstaxering
            som inte gäller villaägarna utan alla flerfamiljshus. Den skattechock
            som har drabbat enormt många villaägare riskerar år 2007, året
            efter valåret, att drabba också alla som bor i vanliga hyreshus,
            i bostadsrätter och så vidare. Hur är det med den saken? Kan vi
            lita på att Socialdemokraterna inte fortsätter med den här bostadsbeskattningen,
            eller är det bara villaägare som fortsatt ska drabbas?
          </note>
          <note>
            Jag tror att det är en viktig fråga för väldigt många hyresgäster
            i det här landet hur man förhåller sig till 2007 års allmänna
            fastighetstaxering när det gäller alla hyreshus. Alla hyreshus
            i det här landet kommer att fastighetstaxeras det året. Jag tror
            att man kan lita på att Socialdemokraterna kommer att se till
            att alla hyror i hela landet höjs. Man kommer att säga att det
            väl är en form av rättvisa.
          </note>
          <note>
            Men vi har ju redan sett på andra områden att det har blivit
            enormt mycket dyrare att bo. Varje gång man får en elräkning får
            man numera en elchock. Vi har vant oss vid elchocker. Det är skatt
            på skatt på skatt, och det hela betalas av beskattade pengar.
            Ingen annan betalar elchockerna åt oss.
          </note>
          <note>
            Samma sak är det på bostadsområdet. Socialdemokraterna har med
            hjälp av sina stödpartier gjort bostaden till en enorm kassako
            för staten. Väljarna har rätt att veta om den här politiken kommer
            att fortsätta eller om det ska bli ett stopp för detta. Jag menar
            att utöver arbetsmarknadsområdet, där vi med en ny regering kommer
            att få fler jobb och företagare, kommer den viktigaste förändringen
            att ske på bostadsområdet. Det kommer att bli ett stopp för alla
            dessa skattehöjningar; jag är helt övertygad om att det är en
            prioriterad fråga. Men med Socialdemokraternas politik kan man
            nog lita på att det blir fortsatta enorma skattehöjningar elchocker
            på elchocker.
          </note>
          <note type="speaker">
            Anf. 33 PER ERIK GRANSTRÖM (s) replik:
          </note>
          <note>
            Fru talman! Jag vill börja med att kraftigt protestera mot Gunnar
            Andréns påstående att Socialdemokraterna har höjt fastighetsskatten.
            Så är ingalunda fallet. Det som gör att intäkterna från fastighetsskatten
            ökar är att marknadskrafterna driver upp fastighetspriserna. I
            stället har Socialdemokraterna tillsammans med samarbetspartierna
            sett till att vi har fått in en begränsningsregel som innebär
            sänkt fastighetsskatt för dem som har låga inkomster och intäkter.
          </note>
          <note>
            Jag skulle, fru talman, vilja ställa ett par frågor till Gunnar
            Andrén. Om jag förstår det rätt avser Folkpartiet inte att ta
            bort fastighetsskatten om Folkpartiet får en möjlighet att vara
            med och bestämma. Jag förstår att i det finns ingen begränsningsregel,
            så det måste innebära att i Folkpartiets fastighetsbeskattning
            kommer de som har höga inkomster att gynnas och de som har låga
            inkomster att missgynnas. Är det en korrekt tolkning?
          </note>
          <note type="speaker">
            Anf. 34 GUNNAR ANDRÉN (fp) replik:
          </note>
          <note>
            Fru talman! Det är absolut fel tolkning! Det finns ingenting
            som är rätt i den tolkningen. Men låt mig börja med det intressantaste
            av allting. Jag tycker att Per Erik Granström suveränt skickligt
            undvek den riktigt stora frågan: Vad händer med 2007 års fastighetstaxering
            när det gäller vartenda flerfamiljshus? Vilket svar fick jag på
            den frågan? Ja, jag fick inget svar alls.
          </note>
          <note>
            Nej, Folkpartiet vill avskaffa fastighetsskatten. Men det kan
            inte göras på kort tid, utan det kan ta sex eller åtta år, eller
            någonting sådant. Vi går fram med sänkta procentsatser. Att Socialdemokraterna
            och deras samarbetspartier inte skulle ha höjt fastighetsskatten
            är, vill jag påstå, för varje villaägare i det här landet helt
            löjeväckande.
          </note>
          <note>
            Per Erik Granström, du kan läsa i Pär Nuders budget att fastighetsskatten
            år 2002 totalt sett inbringade ungefär 24 miljarder. Den kommer
            att inbringa ungefär 30 miljarder mot slutet av år 2008 i och
            med den här fastighetstaxeringen alltså en ökning med 6 000 miljoner
            kronor. Det är ingenting som kommer från himmelen, utan det kommer
            från skattebetalarna.
          </note>
          <note type="speaker">
            Anf. 35 PER ERIK GRANSTRÖM (s) replik:
          </note>
          <note>
            Fru talman! Det var ett bra besked. Nu vet vi att det tar åtta
            år för Folkpartiet att ta bort fastighetsskatten. Men samtidigt
            ska Folkpartiet samregera med ett alliansparti som avser att införa
            en kommunal avgift.
          </note>
          <note>
            I påskas satt jag tillsammans med en äldre kvinna, 91 år gammal,
            och tittade på hennes fastighetsskatt och konstaterade att om
            förslaget i fråga går igenom kommer den här kvinnan att få nästan
            en fördubbling av fastighetsskatten. Är det den vägen som allianspartierna
            inklusive Folkpartiet kommer att vandra om ni får möjlighet att
            bestämma?
          </note>
          <note type="speaker">
            Anf. 36 GUNNAR ANDRÉN (fp) replik:
          </note>
          <note>
            Fru talman! Nu har Per Erik Granström haft två tillfällen, men
            han har systematiskt undvikit att svara på den viktiga frågan:
            Vad händer för alla flerfamiljshus vid 2007 års fastighetstaxering?
            Han har inte gripit chansen.
          </note>
          <note>
            Det han säger om Folkpartiet och fastighetsskatten är absolut
            fel. Vi vill avveckla den skatten, men det kommer att ta några
            år bland annat av den anledningen att fastighetsskatterna med
            Per Erik Granströms stöd har höjts från 24 till 30 miljarder under
            den här perioden. Det är ganska mycket, det är otroligt mycket
            pengar. Det snyter man inte ur rockärmen.
          </note>
          <note type="speaker">
            Anf. 37 LENNART HEDQUIST (m) replik:
          </note>
          <note>
            Fru talman! Jag tycker att det är bra att Gunnar Andrén tar upp
            frågan hur fastighetsskatten slår mot hyresrätterna och bostadsrätterna.
            Det är ingen tvekan om att den kommande fastighetstaxeringen kommer
            att innebära väldigt kraftiga kostnadsökningar för dem som bor
            i hyresrätt och bostadsrätt om det blir fullt genomslag. Därför
            är det så viktigt att man gör som vi i alliansen föreslår och
            börjar sänka fastighetsskatten successivt för de grupperna.
          </note>
          <note>
            Varför jag begärde ordet var att Gunnar Andrén inte nämnde att
            det därutöver finns en särskild beskattning av bostadsrätten i
            form av en beskattning av schablonintäkter för bostadsrättsinnehavarna.
            Det är ett problem som nu sveper i stort sett över hela landet.
            Tidigare var det ett problem som var mest koncentrerat till Stockholmsområdet,
            men nu är det bostadsrättsföreningar över hela landet som drabbas
            av denna schablonintäkt. Det är oerhört viktigt att, som vi i
            alliansen föreslår, ta bort denna dubbelbeskattning av bostadsrätt.
          </note>
          <note type="speaker">
            Anf. 38 GUNNAR ANDRÉN (fp) replik:
          </note>
          <note>
            Fru talman! På den punkten är vi helt eniga Den kommer att försvinna
            under kommande mandatperiod. Jag kan garantera att med Socialdemokraternas
            bostadsbeskattningspolitik kommer den att vara kvar.
          </note>
          <note>
            Hemtjänst i vistelsekommunerna
          </note>
          <note type="speaker">
            Anf. 39 CATHARINA BRÅKENHIELM (s):
          </note>
          <note>
            Fru talman! Evert Taube, Maj på Malö , Käringön och inbjudan
            till Bohuslän visst låter det lockande. Det är det många som tycker
            med rätta. När vi är lediga vill vi tillbringa all vår lediga
            tid på Orust, och många, många med oss. Det är vi så klart glada
            för. Om man dessutom är i behov av omvårdnad i form av hemtjänst
            finns det en väldigt bra sådan också. Så långt är allting frid
            och fröjd.
          </note>
          <note>
            Nu till problemet: Kommunen får det inte att gå ihop, för man
            får inte betalt för de tjänster som man utför.
          </note>
          <note>
            Man kommer exempelvis från Stockholm eller Göteborg och har sitt
            sommarhus på Orust eller i någon annan populär vistelsekommun.
            Så tillbringar man lång tid av sin lediga tid där. Det kan vara
            från en vecka upp till ett halvår. Men man betalar skatt i sin
            hemkommun. Det är också hemkommunen som beviljar hemtjänstinsatserna.
            Sedan ska tjänsten utföras av en annan kommun som inte får betalt
            för insatserna fullt ut. Det här har blivit ett problem för de
            attraktiva vistelsekommunerna.
          </note>
          <note>
            Man kan resa till Idre på skidsemester. Har man otur bryter man
            benet i backen, och man får god vård och benet gipsat. Men inte
            betalar Dalarnas landsting det, utan det kommer så klart en räkning
            till hemlandstinget.
          </note>
          <note>
            Våra barn kan välja att gå i skola i en annan kommun, som ridgymnasiet
            i Flyinge som är jättepopulärt. Men inte står Eslövs skattebetalare
            för det, utan det kommer så klart en räkning till hemkommunen
            för skolkostnaden.
          </note>
          <note>
            Man kan i dag köpa platser i särskilda boenden i en annan kommun
            om man inte har plats i kommunens egna särskilda boenden. Varför
            inte göra samma sak här och köpa hemtjänstinsatserna på samma
            sätt? Inte i något av fallen är man skriven i vistelsekommunen
            där man får tjänsten utförd.
          </note>
          <note>
            Självklart ska alla, tycker jag, få vistas fritt i våra kommuner
            vare sig man vill åka skidor, plugga på gymnasium eller vara i
            ett sommarhus och vara i behov av hemtjänst. Men notan ska betalas
            av den egna hemkommunen där man betalar sin skatt.
          </note>
          <note>
            Fru talman! Är inte detta självklart? Varför är det fortfarande
            så här snedvridet? Var sitter egentligen förändringsbromsen? Vem
            är det som tjänar på att inte förändra detta?
          </note>
          <note>
            Alla är välkomna till våra attraktiva kommuner. Jag gör som det
            görs i visan av Evert Taube och inbjuder till Bohuslän, men det
            ska vara på rättvisa villkor.
          </note>
          <note type="speaker">
            Anf. 40 ULRIK LINDGREN (kd) replik:
          </note>
          <note>
            Fru talman! Jag delar helt Catharina Bråkenhielms syn på saken
            och välkomnar att hon tar upp problematiken. Dock har alliansen
            av och till och kommer att diskutera det just i dag på eftermiddagen
            diskuterat och debatterat vistelsebegreppet och problemet med
            att en del kommuner bara åker på en hemtjänstkostnad som hemkommunen
            egentligen borde stå för eller i alla fall ha en överenskommelse
            om att göra upp saken som goda grannar eller som likvärdiga kommuner
            i Sverige.
          </note>
          <note>
            Inom övrig vård och omsorg råder den goda principen att boendekommunen
            tar ansvaret, oavsett var människan i fråga befinner sig, oavsett
            vistelseort. Man kommer överens om hur vården ska skötas. Ansvaret
            övergår inte till vistelsekommunen annat än om personen bosätter
            sig i den kommunen.
          </note>
          <note>
            Vari sitter problemet? Jag ställer samma fråga som Catharina
            Bråkenhielm. Ja, det är vänstermajoriteten som har haft hand om
            bromsen.
          </note>
          <note type="speaker">
            Anf. 41 CATHARINA BRÅKENHIELM (s) replik:
          </note>
          <note>
            Fru talman! Jag tycker att det här är ett problem. Jag kommer
            från en av dessa kommuner och har sett det här under många år.
            Vistelsebegreppet kom till för att man ska kunna vara ute och
            resa i Sverige, och hamnade man på något sätt i trångmål fick
            man hjälp i den kommun där man var. Men nu används vistelsebegreppet
            så att man mer eller mindre bosätter sig i en annan kommun. I
            min egen kommun, Orust kommun, har vi lika många fritidshus som
            hus för permanentboende. Det blir allt vanligare att man stannar
            längre och längre tid och i princip bor halvårsvis i kommunen,
            och många är beroende av hemtjänst. Hela den notan får vistelsekommunen
            eller sommarkommunen betala.
          </note>
          <note>
            Jag håller med Ulrik Lindgren. Jag jobbar stenhårt för att vi
            ska få en förändring.
          </note>
          <note type="speaker">
            Anf. 42 ULRIK LINDGREN (kd) replik:
          </note>
          <note>
            Fru talman! Vi är övertygade i alliansen om att det skulle gynna
            samarbetet mellan kommunerna om vi fick en bättre ordning än den
            som är nu, att vistelsekommunen bara ställs inför ett faktum att
            plötsligt finns det en människa där med ett stort vårdbehov. Jag
            kan bara hälsa Catharina Bråkenhielm välkommen att rösta för den
            reservation som vi närmare kommer att presentera i eftermiddag
            för att lösa det här problemet.
          </note>
          <note type="speaker">
            Anf. 43 CATHARINA BRÅKENHIELM (s) replik:
          </note>
          <note>
            Fru talman! Jag delar fortfarande Ulrik Lindgrens uppfattning
            om vistelsebegreppet, men vi arbetar på demokratiska grunder.
            Min partigrupp har ännu inte kommit till insikt om det här problemet.
            Jag tror att vi får arbeta lite mer för att få igenom detta.
          </note>
          <note type="speaker">
            Anf. 44 LARS TYSKLIND (fp) replik:
          </note>
          <note>
            Fru talman! Kommande från samma valkrets, Västergötlands västra,
            som Catharina Bråkenhielm känner jag naturligtvis igen problematiken
            kring kustkommunerna som får betala. Det är precis som Catharina
            Bråkenhielm säger, att människor självklart ska få komma och bo
            i dessa kommuner men att just det här har blivit ett problem.
          </note>
          <note>
            Det är lite av ödets ironi, vilket togs upp av föregående talare,
            att denna fråga kommer att diskuteras just i dag. Det är naturligtvis
            en tillfällighet.
          </note>
          <note>
            Jag kan hålla med Catharina Bråkenhielm. I alliansreservationen
            tillstyrks Catharina Bråkenhielms motioner och mina och andras.
            Det är bara att uppmana alla som tycker så att rösta för den.
          </note>
          <note type="speaker">
            Anf. 45 CATHARINA BRÅKENHIELM (s) replik:
          </note>
          <note>
            Fru talman! Kommun- och Landstingsförbundet har gjort en enkät
            i Sveriges kommuner om denna fråga. Tyvärr har det varit lite
            dålig svarsfrekvens. Det har utskottet sammanfattat som att det
            inte är något stort problem i dagsläget. Vi får väl hjälpas åt
            att övertyga andra så att vi får en förändring på den här punkten.
            Jag tycker att det är bra att Lars Tysklind och Folkpartiet delar
            min uppfattning.
          </note>
          <note>
            Religion och fanatism
          </note>
          <note type="speaker">
            Anf. 46 ANA MARIA NARTI (fp):
          </note>
          <note>
            Fru talman! Jag har begärt ordet för att påminna om att tro på
            gud eller på gudar, om man tillhör en religion med flera gudar,
            inte betyder att man är en fara för demokratin, en fanatiker som
            vill indoktrinera och hjärntvätta barnen.
          </note>
          <note>
            Diskussionen om de konfessionella skolorna har alltmer gått in
            i intoleransens tonart. Det talas allt oftare om förbud och alltmer
            intensivt om att ta bort den offentliga finansieringen för de
            konfessionella skolorna.
          </note>
          <note>
            Jag vill bara påminna mina arbetskamrater i riksdagen om att
            den största faran för demokratin är intoleransen. Om man tror
            att ateistisk intolerans inte är en fara, kan man faktiskt försöka
            tänka tillbaka lite grann i tiden och se vad hatet mot religionen
            och hatet mot troende människor har åstadkommit under modern tid.
            Vi behöver inte gå långt tillbaka för att se det. Det pågår i
            dag också i till exempel Kina. Vi vet det, men vi låtsas att vi
            inte vet det. Och det talas på ett oerhört hårt sätt om de konfessionella
            skolorna.
          </note>
          <note>
            Jag vill påminna om att om man tar pengarna ifrån de konfessionella
            skolorna, de offentliga såväl som näringen, betyder det att de
            alla skickas till källarlokaler. Så länge som de här skolorna
            är offentligt finansierade är de tvungna att vara helt öppna för
            insyn och kontroll. Men skickar vi dem till källarlokalerna har
            vi gjort fanatikerna på den sidan, de troende fanatikerna, den
            enorma tjänsten att kunna presentera sig som martyrer och som
            människor som lider på grund av sin övertygelse.
          </note>
          <note>
            Jag är själv troende, men det betyder inte att jag tänker förtrycka
            någon som inte är det. Men jag accepterar inte att folk som inte
            är troende försöker tvinga mig till det egna ställningstagandet.
          </note>
          <note type="speaker">
            Anf. 47 ULRIK LINDGREN (kd) replik:
          </note>
          <note>
            Fru talman! Jag vill gärna uttrycka min tacksamhet över Ana Maria
            Nartis anförande om att det är intoleransen som är det stora problemet,
            inte specifikt en människas eller en rörelses övertygelse.
          </note>
          <note>
            Regelbundet dyker det upp människor och rörelser som vill spela
            på rädslor för olika företeelser, och i det här fallet för religion,
            för att i det här fallet, är jag övertygad om, söka vinna röster
            från dem som just är rädda för religion. Precis som man kan vinna
            röster också på rädsla för andra företeelser, spelar man i det
            här fallet på religionsrädslan. Risken med det är, som Ana Maria
            Narti säger, att man fjärmar människor från varandra i stället
            för att åstadkomma det nödvändiga mötet.
          </note>
          <note>
            Jag undrar: Har Ana Maria något bra svar på hur vi i stället
            kan jobba åt det andra hållet för att människor ska mötas och
            rädslan bekämpas?
          </note>
          <note type="speaker">
            Anf. 48 ANA MARIA NARTI (fp) replik:
          </note>
          <note>
            Fru talman! Vi har mycket klara och tydliga förslag om detta
            i Folkpartiet. Vi är också mycket bekymrade över den religiösa
            intoleransen, men att kräva total öppenhet från de konfessionella
            skolorna är ett sätt att värna om religionsfriheten. Vi behöver
            inte mer än det, och vi behöver absolut inget förbud att offentligt
            finansiera de konfessionella skolorna.
          </note>
          <note>
            Könsdiskriminerande reklam
          </note>
          <note type="speaker">
            Anf. 49 HILLEVI LARSSON (s):
          </note>
          <note>
            Fru talman! När man diskuterar det här ämnet blir det ofta väldigt
            abstrakt. Jag skulle vilja komma med lite konkreta exempel.
          </note>
          <note>
            Ett exempel: Man ser en kvinna i ett urringat linne. Huvudet
            och resten av kroppen är borta. Man ser bara bysten. På nästa
            bild ser man en man som greppar om det ena bröstet. Det här är
            då reklam för detta linne.
          </note>
          <note>
            Ett annat exempel: En flicka som en man sliter av kläderna så
            att bara trosorna är kvar. Han stoppar in ett finger i hennes
            mun. Hon ser rent förskrämd ut.
          </note>
          <note>
            Det här är ett par exempel på reklam som har blivit fällda för
            att de har ansetts könsdiskriminerande.
          </note>
          <note>
            Jag har själv ett exempel, och det är talangtävlingarna på tv.
            Man ser en kvinna med väldigt urringat linne och superkort kjol.
            Resten är avklippt, huvudet är borta. Ovanför står det: Mer talang.
            Jag tycker att det är ett av de grövsta exemplen, för där spelar
            man ju inte bara på att kvinnan enbart är ett sexobjekt, utan
            det är närmast ett hån att tala om mer talang. Det handlar alltså
            inte om att den här kvinnan har något att tillföra med sin intelligens
            eller med sin röst man tävlar ju faktiskt med rösten i de här
            tävlingarna utan det handlar bara om kroppen. Huvudet är till
            och med bortklippt.
          </note>
          <note>
            Det här är exempel som gör att jag kan känna en upprördhet över
            att vi inte förbjuder könsdiskriminerande reklam. I alla länder
            i Norden har man på ett eller annat sätt, genom ett direkt förbud
            eller med andra medel, möjlighet att faktiskt ingripa mot det
            här.
          </note>
          <note>
            Vi har något som kallas för Näringslivets etiska råd, som handlar
            om självsanering. Problemet är att de inte har några sanktionsmöjligheter.
            Det är framför allt det som gör att jag skulle vilja införa ett
            förbud mot könsdiskriminerande reklam. Det blir ju väldigt tandlöst
            när man bara publicerar sina fällningar. Ett eller annat fall
            ger väl viss uppmärksamhet, men det är också otroligt mycket som
            aldrig kommer fram till offentlighet. Därmed förebygger man ju
            inte nya övertramp. Det är helt enkelt inte tillräckligt avskräckande
            att göra dessa övertramp.
          </note>
          <note>
            Med tanke på att vi har förbjudit alkoholreklam, tobaksreklam
            och reklam riktad till barn tycker jag att det är självklart att
            vi från samhällets sida på något sätt markerar mot den könsdiskriminerande
            reklamen. Det finns möjligheter genom marknadsföringslagen när
            det gäller de andra reklamformerna att faktiskt förbjuda utan
            att gå in på yttrandefriheten. Jag tycker att vi ska göra ett
            ärligt försök att pröva denna möjlighet innan vi ger upp, och
            jag tror faktiskt att det finns en stor möjlighet.
          </note>
          <note>
            Jag känner att det är dags att gå vidare. Vi har diskuterat det
            här så länge nu. Det är dags att göra handling av detta.
          </note>
          <note type="speaker">
            Anf. 50 ANDRE VICE TALMANNEN:
          </note>
          <note>
            Därmed är den allmänna debattimmen avslutad och jag tackar ledamöterna
            för deltagande.
          </note>
          <note>
            7 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2005/06:340
          </note>
          <note>
            Interpellation 2005/06:340 av Annika Qarlsson (c)
          </note>
          <note>
            Interpellationen kommer att besvaras måndagen den 8 maj 2006.
          </note>
          <note>
            Skälet till dröjsmålet är tjänsteresor.
          </note>
          <note>
            Anders Perklev
          </note>
          <note>
            Interpellation 2005/06:360
          </note>
          <note>
            Interpellation 2005/06:360 av Henrik S Järrel (m)
          </note>
          <note>
            Interpellationen kommer att besvaras måndagen den 8 maj 2006.
          </note>
          <note>
            Skälet till dröjsmålet är arbetsanhopning.
          </note>
          <note>
            Sven-Erik Österberg
          </note>
          <note>
            Interpellation 2005/06:361
          </note>
          <note>
            Interpellation 2005/06:361 av Birgitta Sellén (c)
          </note>
          <note>
            Interpellationen kommer att besvaras måndagen den 8 maj 2006.
          </note>
          <note>
            Skälet till dröjsmålet är för kort handläggningstid och andra
            sedan tidigare inbokade arrangemang.
          </note>
          <note>
            Thomas Bodström
          </note>
          <note>
            8 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2005)586
          </note>
          <note>
            9 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            10 § Förnyad bordläggning
          </note>
          <note>
            Föredrogs och bordlades åter
          </note>
          <note>
            11 § Svensk narkotikapolitik
          </note>
          <note>
            Föredrogs
          </note>
          <note type="speaker">
            Anf. 51 BRITTA LEJON (s):
          </note>
          <note>
            Fru talman! Justitieutskottet och socialutskottet har under denna
            mandatperiod bedrivit ett gemensamt arbete på narkotikaområdet.
            Utskotten har följt det arbete som har utförts inom ramen för
            regeringens narkotikahandlingsplan och i Mobilisering mot narkotika.
            Vi har också gjort ett antal studiebesök och anordnat utfrågningar
            för att inhämta de senaste kunskaperna på området. Utskotten har
            mycket positiva erfarenheter av samarbetet.
          </note>
          <note>
            Den 9 februari i år konstituerade sig det sammansatta justitie-
            och socialutskottet.
          </note>
          <note>
            I detta betänkande från det sammansatta utskottet behandlas regeringens
            skrivelse 2004/05:152 Insatser för narkotikabekämpningen utifrån
            regeringens narkotikahandlingsplan och tre motioner som har väckts
            med anledning av skrivelsen.
          </note>
          <note>
            Vidare behandlas i betänkandet proposition 2005/06:30 Nationella
            alkohol- och narkotikahandlingsplaner vad gäller narkotikahandlingsplanen.
            I samband med propositionen behandlas 14 motionsyrkanden rörande
            narkotikafrågor som väckts med anledning av propositionen.
          </note>
          <note>
            I betänkandet behandlas dessutom proposition 2005/06:60 Nationell
            strategi mot hiv/aids och vissa andra smittsamma sjukdomar samt
            fem motionsyrkanden som väckts med anledning av propositionen
            som rör sprututbyte.
          </note>
          <note>
            I betänkandet behandlas även ett stort antal motionsyrkanden
            rörande olika narkotikafrågor från de allmänna motionstiderna
            åren 20022005.
          </note>
          <note>
            Slutligen behandlas i betänkandet ett i propositionen framfört
            förslag om ändring i lagen om behandling av häktade och anhållna.
          </note>
          <note>
            Utskottet föreslår att riksdagen bifaller regeringens proposition
            2005/06:30 om narkotikapolitiska mål och ändring i lagen om behandlingen
            av häktade och anhållna. Vidare föreslår utskottet att riksdagen
            bifaller regeringens förslag i proposition 2005/06:60 om att införa
            en lag om utbyte av sprutor och kanyler. Slutligen föreslår utskottet
            att resultatskrivelsen läggs till handlingarna.
          </note>
          <note>
            Utskottet anser att en motion om en vetenskaplig utvärdering
            av sprututbyte bör bifallas av riksdagen. Utskottet föreslår vidare
            att riksdagen bör bifalla motionsyrkanden om att det får ankomma
            på regeringen att i samtal med sjukvårdshuvudmännen eller på annat
            lämpligt sätt se till att det finns ett tillräckligt antal särskilda
            avgiftningsplatser för kvinnor.
          </note>
          <note>
            I övrigt föreslår utskottet att riksdagen avslår samtliga motionsyrkanden,
            i huvudsak med hänvisning till de nu antagna förslagen, pågående
            beredningsarbete och tidigare behandling.
          </note>
          <note>
            Lagändringarna föreslås träda i kraft den 1 juli i år.
          </note>
          <note>
            Fru talman! Med denna inledning överlämnar jag ärendet till debattörerna.
          </note>
          <note type="speaker">
            Anf. 52 INGRID BURMAN (v):
          </note>
          <note>
            Fru talman! Som Britta Lejon redovisade är betänkandet Svensk
            narkotikapolitik ett betänkande som spänner över vida områden.
            Det handlar om tullens roll, polisens roll, kriminalvårdens roll,
            missbrukarvård, socialtjänst, smittskydd med mera.
          </note>
          <note>
            Det allra viktigaste med det här betänkandet är att det slår
            fast att det finns en samsyn i Sverige, tvärs igenom alla partier,
            att målet för den svenska narkotikapolitiken även framgent ska
            vara det narkotikafria samhället. Det finns olika syn på hur vi
            ska nå det målet, men jag är glad över att den legaliseringsdebatt
            och legaliseringssyn som finns i ett antal länder i Europa inte
            har spritt sig till den svenska debatten. I stället riktar vi
            våra insatser mot tillgång och efterfrågan på narkotika i syfte
            att minska nyrekryteringen till missbruk. Vi riktar våra insatser
            på att förmå personer med missbruk att upphöra med sitt missbruk,
            och vi riktar våra insatser för att minska tillgången på narkotika.
            Det är en bra politik. Jag är glad att det i grunden finns en
            bred samsyn.
          </note>
          <note>
            Rolf Olsson kommer senare i debatten att utveckla mer av Vänsterpartiets
            syn i dessa frågor. Jag kommer att ägna huvuddelen av mitt anförande
            åt att kommentera lagförslaget om att reglera sprututbytesverksamheten.
          </note>
          <note>
            Sedan 1986 har infektionskliniken i Lund delat ut rena sprutor
            och kanyler till injektionsmissbrukare. Året därpå startade samma
            verksamhet i Malmö. Det är alltså över 20 år sedan. Syftet med
            att starta verksamheten var att förebygga spridning av hivinfektion
            och andra blodburna infektionssjukdomar och att försöka motivera
            personer med injektionsmissbruk till behandling.
          </note>
          <note>
            Verksamheten har alltså bedrivits som försöksverksamhet i 20
            år.
          </note>
          <note>
            Från riksdagens sida har vi några gånger begärt att man skulle
            titta på den här verksamheten. År 2000 begärde vi ett underlag
            från Socialstyrelsen eftersom vi ville kunna ta slutlig ställning
            till om försöksverksamheten skulle få fortsätta eller upphöra.
            Socialstyrelsen redovisade då två alternativa förhållningssätt.
            Man sade: Antingen beslutar ni att sprututbyte förbjuds i lag
            eller också att verksamheten upphör som försök och att möjligheten
            till sprututbyte regleras av regering och riksdag, det vill säga
            att vi inför en lag om hur man reglerar verksamheten.
          </note>
          <note>
            Socialstyrelsen tog som myndighet inte själv ställning till de
            två alternativen.
          </note>
          <note>
            Frågan om vi i Sverige ska tillåta sprututbyte som ett led i
            att begränsa smittspridning och som ett led i att kunna komma
            i kontakt med missbrukare för att också kunna motivera till vård
            för missbruket handlar till slut om ett politiskt ställningstagande.
            När man söker stöd i forskningen är det enligt min mening svårt
            att dra några säkra slutsatser av de internationella utvärderingar
            som har gjorts. Det är svårt att översätta dem till det svenska
            samhället och den svenska situationen.
          </note>
          <note>
            Den vetenskapliga prövning som Socialstyrelsen lät göra 1992
            kunde inte heller ge något säkert svar på sprututbytets preventiva
            effekter.
          </note>
          <note>
            För Vänsterpartiets del har det varit en lång diskussion om det
            är möjligt eller rimligt att dela ut rena sprutor samtidigt som
            vi står fast vid att innehållet i sprutan är kriminaliserat; det
            gör vi liksom alla andra i den politiska världen. Vi har slutligen
            ändå lyssnat på erfarenheterna från Malmö och Lund och från dem
            som menar att det är dags att möta människor där människor befinner
            sig.
          </note>
          <note>
            Man menar att sprututbytet förhindrar att människor som fastnat
            i missbruket ska behöva drabbas av olika blodinfektioner, när
            det nu går att motverka med rena sprutor och kanyler och att det
            skapar kontaktytor med missbrukare som gör att man långsiktigt
            kan motivera dem till vård och behandling för sitt missbruk och
            även erbjuda annan sjukvård.
          </note>
          <note>
            Vi har ställt oss bakom lagförslaget som innebär att Socialstyrelsen
            ska kunna ge landstingen tillstånd att bedriva verksamhet med
            utbyte av sprutor och kanyler för högst två år åt gången.
          </note>
          <note>
            Ett landsting får tillstånd endast om ansökan biträds av den
            kommun där verksamheten ska bedrivas. Man ska också i ansökan
            redovisa hur behovet av avgiftning och vård av missbrukare kommer
            att tillgodoses. Socialstyrelsen ska kunna återkalla tillståndet.
            Det landsting som söker ska samråda med alla kommuner inom landstinget
            innan ansökan lämnas in. Man ska också redovisa formerna för samverkan
            mellan kommunerna och landstinget när det gäller vård och insatser
            för personer som missbrukar narkotika.
          </note>
          <note>
            Om ett landsting, biträtt av en kommun, vill söka tillstånd för
            sprututbyte måste man alltså rusta upp missbrukarvården så att
            man kan möta ett behov av nya insatser.
          </note>
          <note>
            Sprututbytesverksamheten ska alltså vid sidan av smittskyddet
            fokusera på missbrukarvård. Patientjournallagen ska gälla, det
            vill säga att den möjlighet som i dag finns i Malmö och Lund att
            anonymt byta sprutor kommer att avvecklas. Sprutor och kanyler
            får som huvudregel lämnas ut endast om en begagnad spruta lämnas
            in och endast vid ett personligt besök och till den som är 20
            år eller äldre. Och endast den som är bosatt i landstinget får
            delta i verksamheten.
          </note>
          <note>
            Sprututbytesverksamheten ska nämligen vara ett långsiktigt motivationsarbete
            med de socialt mest utsatta missbrukarna. Och då krävs det också
            samverkan mellan landstinget och hemkommunen om avgiftning och
            vård. Det betyder alltså att man inte kan nå dem som reser förbi
            när det gäller uppföljningsarbete, behandling och vård.
          </note>
          <note>
            För oss i Vänsterpartiet har alla dessa begränsningar kring sprututbytet
            och kraven på missbrukarvården varit avgörande när det gäller
            att biträda förslaget. Vi menar också att det sammansatta utskottet
            har stärkt förslaget när vi gör ett tillkännagivande om att verksamheten
            ska utvärderas vetenskapligt både vad gäller effekten av spridning
            av hiv och annan smitta och vad gäller motiveringen till annan
            vård.
          </note>
          <note>
            Jag tror att detta är en viktig förstärkning som utskottet har
            gjort eftersom det i dag, menar jag, inte går att veta om det
            är bu eller bä som gäller i denna fråga. Därför är det en viktig
            tilläggsdel som utskottet gör.
          </note>
          <note>
            Fru talman! Det har som sagt varit en intensiv diskussion i Vänsterpartiet
            om sprututbytet, dess effekter, möjligheter och risker. Vad jag
            har lärt mig av den diskussionen är att det i dag inte finns någon
            vetenskaplig grund vare sig för att avvisa eller för att föreslå
            sprututbyte. Det är därför som det är så viktigt att tillstånd
            kan ges endast två år i taget och att verksamheten ska utvärderas.
            Det är också viktigt att man i lagen vid sidan om smittskydd också
            fokuserar och lyfter fram avgiftning och missbrukarvård. Och det
            har varit viktigt för Vänsterpartiet att lyssna på de erfarenheter
            som finns i Lund och Malmö. Och vi har hittills inte hittat någon
            anledning att inte så att säga tro på de redovisade erfarenheterna
            därifrån. Därför står vi i dag bakom den lagstiftning som nu presenteras
            i riksdagen.
          </note>
          <note>
            Det sammansatta utskottets betänkande spänner över hela det narkotikapolitiska
            området. En del som behandlas i betänkandet är den resultatskrivelse
            som de båda utskotten beställde av regeringen. Vi i Vänsterpartiet
            menar att den skrivelsen inte är riktigt tillfyllest. Vad riksdagen
            begärde var en redovisning av utgångsläget vid periodens början,
            alltså 2002. Vi ville ha en beskrivning av de vidtagna åtgärderna
            och de uppnådda resultaten. Dessutom ville vi ha regeringens analys
            och bedömning. Men vad riksdagen fick var en traditionell skrivelse
            där man redovisar vad man gjort men ingenting om vilka resultat
            som man har uppnått och ingen analys och ingen bedömning. Därför,
            fru talman, yrkar jag bifall till reservation 4 som vi har tillsammans
            med Centerpartiet.
          </note>
          <note>
            Man kan tycka att detta är en formfråga. Men jag menar att den
            har större räckvidd än så. När riksdagen ber regeringen om en
            skrivelse som redovisar resultaten av den förda politiken, så
            menar jag att vi inte ska nöja oss med en redovisning av insatserna
            när det är både analysen och bedömningen som är det viktiga för
            att vi sedan ska kunna gå vidare i detta arbete.
          </note>
          <note>
            Vi har två reservationer i betänkandet, men för tids vinning
            nöjer jag mig med att yrka bifall till reservation 4.
          </note>
          <note type="speaker">
            Anf. 53 CECILIA MAGNUSSON (m):
          </note>
          <note>
            Fru talman! Jag hälsar folkhälsominister Morgan Johansson välkommen
            till debatten. Jag tycker att det är väldigt trevligt att ett
            statsråd tar sig tid att gästa kammaren. Vi som arbetar med frågor
            inom justitieområdet har inte särskilt ofta det stora nöjet att
            ha ett statsråd i kammaren. Men när det handlar om något så viktigt
            som narkotikapolitiken är det jätteskönt att statsrådet finns
            här.
          </note>
          <note>
            Jag ska börja med att tala om resultatskrivelsen. Man kunde ju
            yrka på att detta var fel. Men de resultat som har åstadkommits
            är inte mycket att yvas över, och analysen är helt fel. Så det
            bästa man kan göra är kanske att lägga detta till handlingarna
            och göra något helt annat.
          </note>
          <note>
            Narkotikafrågan är väldigt viktig för hela samhällets utveckling.
            Med den situation som vi har då drogerna översvämmar vårt land
            måste saker och ting göras. Jag delar Ingrid Burmans analys att
            vi har varit eniga i denna fråga. Men vi moderater börjar undra
            om det verkligen är så. Ingrid Burman säger att den legaliseringsvåg
            som drabbar Europa inte har drabbat Sverige. Men ett exempel på
            just det är sprututbytesverksamheten som en majoritet av denna
            kammare nu vill ge sig in på. Om man tittar på vad det har lett
            till i övriga länder som har gett sig in på denna väg så är vi
            moderater oroade.
          </note>
          <note>
            Den socialdemokratiska regeringen slår sig som vanligt för bröstet
            och säger att de har varit framgångsrika. Deras narkotikastrategi
            är framgångsrik. Är det då framgångsrikt att antalet missbrukare
            ökar, att antalet narkotikarelaterade dödsfall har ökat med 100
            % under de senaste tio åren och att andelen svenska ungdomar som
            anger att de missbrukar cannabis sedan 1998 har ökat med 200 %?
            Alltfler unga åtalas för narkotikabrott. Det gäller missbruk,
            eget innehav, överlåtelse, framställning och smuggling.
          </note>
          <note>
            Är det framgångsrikt att andelen inskrivna på Maria Ungdoms mottagning
            här i Stockholm har ökat med 10 % bara under det senaste året?
            Är det framgångsrikt? Vi har inte ens mottagningar motsvarande
            Maria Ungdom på många platser i landet. Jag kommer från Göteborg,
            landets näst största stad. Där finns inte motsvarigheten till
            Maria Ungdom.
          </note>
          <note>
            Regeringens narkotikapolitik har havererat. Regeringens missbrukspolitik
            är misslyckad. Vad som krävs är inte att skicka tillbaka resultatskrivelsen
            utan en total revidering av narkotikapolitiken. Och detta är vi
            ganska överens om i alliansen. Av de 41 reservationer som finns
            är 12 gemensamma för alliansen. Jag står självklart bakom alla
            reservationer från alliansen och från Moderaterna, men jag yrkar
            bifall endast till reservation 2 under punkt 2.
          </note>
          <note>
            Jag ska nu övergå till att redogöra för vad vi moderater anser,
            så att ni kan få uppslag och intryck när det gäller hur man kan
            göra saker och ting bättre.
          </note>
          <note>
            Det här är ett stort område, och vi har delat upp debatten så
            att Lena Adelsohn Liljeroth kommer att ta upp de moderata aspekterna
            på sprututbyte, kriminalvård och lite annat. Och jag ska försöka
            täcka övriga frågor.
          </note>
          <note>
            Vi moderater ser att det behövs tre olika steg i denna totalrevidering.
          </note>
          <note>
            För det första är det effektiva och förebyggande insatser.
          </note>
          <note>
            För det andra är det kraftfulla behandlingsinsatser för dem som
            har fastnat i missbruk.
          </note>
          <note>
            För det tredje gäller det att se till att ge verktyg till rättsväsendet
            för att komma åt narkotikahandlarna.
          </note>
          <note>
            Dessa tre områden tänker jag hålla mig inom.
          </note>
          <note>
            Jag börjar med det som förmodligen är viktigast, fru talman.
            Det är de förebyggande insatserna. Man ska aldrig komma in i ett
            missbruk eftersom det är så svårt att komma ur det. Hur gör vi
            då detta?
          </note>
          <note>
            I många sammanhang har familjen en oerhört stor betydelse. Familjen
            är den främsta brottsförebyggande resursen, och därmed också det
            viktigaste vaccinet mot att barn och ungdomar prövar narkotika.
            Därför behövs en helt annan familjepolitik i det här landet om
            vi ska kunna lyckas med vår gemensamma strävan ett narkotikafritt
            samhälle.
          </note>
          <note>
            Förutom familjerna behöver man ta hjälp av alla som vill hjälpa
            till. Familjeföreningen mot narkotika, FMN, gör ett oerhört fint
            och starkt arbete. Men det negligeras i stort sett av regeringen.
            Jag kanske överdriver lite, men jag ska ge ett exempel på vad
            jag menar. FMN har under många år delat ut en broschyr som går
            till alla föräldrar som har barn i femte klass, i alla fall i
            Västra Götaland. Jag vet inte hur det är i resten av landet. Det
            har man gjort med egna medel som man har samlat ihop. Det är fantastiskt
            bra.
          </note>
          <note>
            Regeringen har nu insett att det kanske är lite sent att börja
            med narkotikainformation i högstadiet. Den har nu uppdragit till
            Brå tror jag att det var att ta fram informationsmaterial. Men
            snälla nån ministern eller någon annan! Varför kan man då inte
            ta hjälp av FMN som kan detta, som har tagit fram ett material
            och har utvärderat det? Varför ser man inte till att FMN får stöd
            för att göra detta över hela landet? Men nej, nej det är inte
            samhället som gör det utan det är någon annan och då är det inte
            bra! Varför gå över ån efter vatten? Det finns flera sådana här
            exempel.
          </note>
          <note>
            Om vi går vidare med de förebyggande insatserna så är det oerhört
            viktigt att skolan har de verktyg som den behöver. Det är viktigt
            att skolan får en plikt att informera föräldrar när barn misstänks
            missbruka. Det är viktigt att personalen får en kompetenshöjning
            när det gäller de här frågorna så att man kan se tecken och utbilda
            barnen om droger.
          </note>
          <note>
            Sedan har vi det här med drogtester. Tänk att det ska vara så
            farligt att upptäcka ett missbruk genom att ta ett drogtest på
            barn under 15 år! Majoriteten vägrar ju att inse vilken viktig
            åtgärd det skulle vara om polisen fick ta ett test på barn under
            15 år.
          </note>
          <note>
            På det förebyggande området gäller det forskning om narkotikabruk.
            Vi famlar mycket i mörker. Vi borde satsa mycket mer på breda
            forskningsinsatser.
          </note>
          <note>
            Det andra området är kraftfulla behandlingsinsatser för dem som
            har fastnat i ett missbruk. Man måste våga ta tag i dem som sitter
            fast i ett gravt missbruk och omhänderta dem tidigare, innan de
            har gått ned sig totalt. Vi måste ge socialtjänsten och andra
            möjligheter att ingripa tidigare än i dag. Det är viktigt att
            vi så långt som möjligt ger människor möjlighet att komma tillbaka.
            Det här gäller människor som är ute i samhället. Det är svårare
            att göra någonting åt dem. Men när vi har människor innanför fängelsemurarna
            så klarar vi ju inte av dem heller i dag med den politiska majoritet
            som vi har. Fängelserna är överfulla med narkotika.
          </note>
          <note>
            Kriminalvården fick tala om hur mycket pengar man skulle behöva
            för att göra ordentliga insatser. Man lämnade in en begäran till
            regeringen. Vad fick man? Man fick hälften. Det är klart som tusan
            att den satsningen har misslyckats och havererat.
          </note>
          <note>
            Unga missbrukare är ett jätteproblem. De behöver helt andra insatser
            än vuxna missbrukare.
          </note>
          <note>
            Det sista området, fru talman, är att ge verktyg till rättsväsendet.
            Där har tullen fått stora nedskärningar de senaste åren och Kustbevakningen
            likaså. Socialdemokraterna säger att man har gjort stora satsningar
            på polisen. Vi ser inte mycket av det. Men på narkotikaområdet
            behövs det verkligen. Varje län borde ha en speciell narkotikarotel
            som satsar på ungdomar och andra som missbrukar.
          </note>
          <note>
            Drogerna i trafiken är ett jättestort problem go for the money
            ! Regeringen har fortfarande inte lyckats komma med förslaget
            om utökat förverkande, som vi har haft rambeslut om att vi ska
            införa i flera år. När kommer det, Morgan Johansson?
          </note>
          <note>
            Vad Sverige behöver är inte fler konferenser organiserade av
            Mobilisering mot narkotika. Vad Sverige behöver är effektiva insatser
            för att komma till rätta med narkotikaproblemen och att komma
            närmare vårt mål om ett narkotikafritt samhälle.
          </note>
          <note type="speaker">
            Anf. 54 INGRID BURMAN (v) replik:
          </note>
          <note>
            Fru talman! Det är intressant med sammansatta utskott. Man ser
            två olika perspektiv. Man ser ett justitieutskott och företrädare
            som ibland talar mycket om polisens roll och polisen har minsann
            en viktig roll. Man ser också ett socialutskott som kanske talar
            mycket om socialtjänstens roll och det förebyggande perspektivet
            där.
          </note>
          <note>
            Jag begärde replik därför att jag blir lite fundersam när jag
            hör Cecilia Magnusson beskriva verkligheten. Hon säger att nu
            ökar minsann nyrekryteringen, och eländet växer. De rapporter
            som jag har tillgång till säger att nyrekryteringen nu faktiskt
            minskar men inte i den grad och i den omfattning som vi önskar.
            Nu minskar dödligheten bland de tunga missbrukarna men inte i
            den grad och den omfattning som vi önskar. Vi ser dock en effekt
            av den satsning som inleddes för ett antal år sedan med narkotikahandlingsplanen.
          </note>
          <note>
            Just detta att vi lever med två så skilda verklighetsbeskrivningar
            när vi nu ändå gemensamt, hoppas jag, ska ta ansvar för att se
            till att narkotikan utrotas gör att jag hade önskat få resultatskrivelsen
            med analysen och bedömningarna. Då hade vi kanske haft en gemensam
            grund att stå på när vi fortsätter att diskutera.
          </note>
          <note>
            Min fråga till Cecilia Magnusson blir: Har Cecilia tillgång till
            uppgifter som inte jag har? All offentlig statistik talar ju just
            nu om att nyrekryteringen är på nedåtgående och att dödligheten
            minskar.
          </note>
          <note type="speaker">
            Anf. 55 CECILIA MAGNUSSON (m) replik:
          </note>
          <note>
            Fru talman! Ingrid Burman och jag är överens om det stora problemet
            och vad vi måste göra med det.
          </note>
          <note>
            Jag vet inte om jag kanske uppehöll mig en tiondel av tiden vid
            polisen. Annars tog jag upp de övriga viktiga frågorna. Vi kan
            inte dela upp frågorna på justitie- och socialutskotten, utan
            lösningarna på problemet finns i ett samarbete mellan de två.
          </note>
          <note>
            När det gäller de effekter som vi ser i dag måste vi ha ett mycket
            mer långsiktigt perspektiv och kraftfullare åtgärder. Jag kan
            inte tycka som Ingrid Burman att vi får in rapporter om att detta
            inte ökar i samma takt som förut. Jag har inte sett någon aktuell
            siffra för dödstalen, men det kan vi ju faktiskt se. Men när det
            gäller nyrekryteringen har vi ett oerhört stort mörkertal. Det
            vet också Ingrid Burman mörkertalet är stort.
          </note>
          <note>
            Däremot vet vi, och det har vi fått redogörelser för under vårt
            samarbete i det sammansatta utskottet, att narkotikan flödar i
            det här landet. Den kommer in, men olika preparat tillverkas också.
            Det här har vi inget grepp om.
          </note>
          <note>
            När då Ingrid Burmans parti och övriga majoritetspartier, som
            lök på laxen, börjar rucka på den restriktiva narkotikapolitiken
            genom att tillåta sprututbyte är det väldigt allvarligt för vår
            gemensamma målsättning.
          </note>
          <note type="speaker">
            Anf. 56 INGRID BURMAN (v) replik:
          </note>
          <note>
            Fru talman! Jag är glad att Cecilia Magnusson fick tillfälle
            att nyansera sig något i förhållande till inlägget när det gäller
            hur det ser ut med nyrekrytering och dödstal. Jag är inte på något
            sätt nöjd med detta. Jag tror att alla vet att ingen i salen är
            det, men det gäller ju att ha en verklighetsbild när vi gemensamt
            ska angripa problemet med narkotikan.
          </note>
          <note>
            Bland de moderata reservationerna i det här betänkandet finns
            det en reservation som jag skulle vilja att Cecilia Magnusson
            förtydligar för mig. Det är reservation nr 13. Där skriver Moderaterna:
            Vi anser att, vid upprepat gravt missbruk som leder till asocialt
            beteende tvångsomhändertaganden skall kunna ske tillräckligt länge
            för att vården skall ge resultat. Detta berör kanske också kunskapsdelen
            i två olika utskott.
          </note>
          <note>
            För oss i Vänsterpartiet har det varit väldigt viktigt att vi
            hela tiden jobbar förebyggande, att vi jobbar med välfärdssamhället,
            att vi jobbar uppsökande, att vi jobbar med information och att
            vi försöker att nå människor. Det är också viktigt att vi erbjuder
            en vård som är riktad till människor och som ger resultat. Men
            det är också viktigt att vi har någon form av rättssäkerhet även
            för de människor som missbrukar. Vi möter två olika perspektiv
            här, och därför är min fråga till Cecilia Magnusson: Vad innebär
            det att det ska kunna ske så länge att vården ska ge resultat?
            Handlar det om livstid för missbrukare, eller hur ser Moderata
            samlingspartiet på detta?
          </note>
          <note>
            Här tror jag att det går en skiljelinje mellan två partier. Vi
            jobbar förebyggande tillsammans med dem som missbrukar och med
            socialtjänsten. Och här ser jag ett parti som eventuellt, kanske,
            förespråkar livstidsstraff.
          </note>
          <note type="speaker">
            Anf. 57 CECILIA MAGNUSSON (m) replik:
          </note>
          <note>
            Fru talman! Jag kan tänka mig att Ingrid Burman, eftersom hon
            nu säger sig vara socialt inriktad, inte har så stor uppfattning
            om vad livstidsstraffet innebär.
          </note>
          <note>
            Nej, jag har inte modifierat vad jag sade i mitt anförande. Jag
            tycker att det är fruktansvärt, Ingrid Burman, att antalet missbrukare
            faktiskt har ökat. Antalet ungdomar som använder cannabis har
            ökat med 200 % sedan 1998. Jag tycker att det är en fruktansvärd
            utveckling med en ökning av narkotikarelaterade dödsfall med 100
            % på tio år. Sedan kan Ingrid Burman och Socialdemokraterna säga:
            Nu har det minskat med 1 %, och det är väl bra.
          </note>
          <note>
            Nej, antalet narkotikamissbrukare ökar fortfarande, och det är
            ett väldigt stort problem för samhället att hantera. Då kommer
            vi över till den andra delen som gäller behandlingen av dem som
            råkat komma in i ett missbruk.
          </note>
          <note>
            Jag tror att det är SBU och andra som har gått igenom de insatser
            som socialtjänsten gör för missbrukare och andra. De säger att
            miljarder har gått rakt ut för att man inte håller kvar missbrukarna
            länge nog. Man tar in dem, avgiftar dem och släpper ut dem till
            ett fortsatt missbruk. Vi moderater säger att om samhället ska
            ta hand om missbrukarna så ska de få en mycket effektiv och vetenskapligt
            prövad behandling under en så lång tid att behandlingen ger effekt.
          </note>
          <note type="speaker">
            Anf. 58 TORKILD STRANDBERG (fp):
          </note>
          <note>
            Fru talman! Manne Jönsson heter en polis i Stockholm. Hans arbetsuppgifter
            handlar om att tidigt bryta unga människors missbruk. Det sker
            på ett handfast men respektfullt sätt. Föräldrar, men även ungdomar,
            uttrycker ofta tacksamhet för att vi ingrep tidigt och satte stopp,
            säger Manne.
          </note>
          <note>
            I Sverige är det förbjudet att inneha och bruka narkotika. När
            det här förbudet en gång infördes för nu ganska många år sedan
            var det inte utan kritik. Det anklagades för att vara utan effekt
            och för att det hade repressiva drag som inte var populära.
          </note>
          <note>
            Kring detta bedrivs nu en ganska intressant forskning vid polishögskolan
            här i Stockholm tillsammans med beroendevården i Linköping. Man
            undersöker i vilken mån tidiga polisingripanden påverkar en ung
            människas förutsättningar att bryta ett påbörjat missbruk. Mycket
            tidigt i den här undersökningen tyder mycket på att polisens tidiga
            insatser har effekt. Men det är tidigt i undersökningen, och två
            år återstår. Resultaten hittills pekar alltså på att polisens
            insatser gör en skillnad för enskilda unga människor. När polisen
            ingriper mot en ung människa som är i den absoluta början av sin
            missbrukskarriär får det effekt. Det är då väsentligt lättare
            att bryta missbruket än vad det skulle vara om det hade fått pågå
            en längre tid.
          </note>
          <note>
            Det är oroväckande att vi har upptäckt så många påverkade personer
            i en sådan liten stad som Ljungby på så kort tid. Det konstaterar
            chefen för Kronobergspolisens narkotikaenhet efter en riktad insats
            just mot narkotikan i Ljungby under två veckor. Många fler narkotikabrott
            än vanligt hade upptäckts och fler beslag gjordes under den här
            särskilda satsningen.
          </note>
          <note>
            Jag tror att polisen har en nyckelroll när det gäller att föregripa
            och också ingripa mot narkotikabrotten. De insatser som polisen
            gör påverkar i hög grad hur många narkotikabrott som upptäcks
            och anmäls och i vilken utsträckning framför allt unga människors
            användning och missbruk av narkotika framkommer och så fall kan
            stoppas i tid.
          </note>
          <note>
            Ett annat exempel är från Jämtlands län. Där jobbar fem personer
            på polisens narkotika- och spaningsenhet. Insatser mot narkotikabrottsligheten
            är ett högprioriterat område i Jämtland, precis som på många andra
            håll. I maj 2005 skedde en dramatisk ökning av de anmälda narkotikabrotten
            i just Jämtland. 86 narkotikabrott anmäldes mot ca 20 en normal
            majmånad. Vad var det som hände i maj 2005 i Jämtland? Jo, det
            kom ett mycket stort antal poliser till Åre för att bevaka Natotoppmötet
            och skydda de internationella dignitärerna mot förmodade terrorister
            och terroristbrott. Det kom inte så många terrorister, men poliserna
            var på plats. Bland dem som åkte till Åre fanns Manne Jönsson
            och hans poliskolleger från Stockholm. Eftersom de inte hade så
            mycket annat att göra bad de länspolismästaren i Jämtland att
            få jobba med det de är bra på och som de gör till vardags i Stockholm,
            och det fick de göra. Resultatet blev alltså 86 ingripanden i
            lilla Åre mot 20 en normal månad.
          </note>
          <note>
            Jag tycker att detta tillsammans med exemplet från Ljungby och
            det finns exempel från Örebro och Sundsvall visar tydligt att
            polisens insatser gör en skillnad. Ett tidigt polisingripande
            kan vara vändpunkten för en ung människa som är på väg in i missbruk.
            Sådana här insatser får inte vara beroende av särskilda insatser,
            Natotoppmöten i Åre eller speciella poliskampanjer. Polisen i
            vårt land måste ha sådana resurser att detta kan ske varje dag
            och på många ställen. Allt annat, det vill säga alternativet till
            det här, är ett svek mot de unga människor som inte får hjälp
            att bryta sitt missbruk därför att samhället, polisen och vuxenvärlden
            väljer att se bort. Och det är också ett stort svek mot de presumtiva
            brottsoffer som skördas i narkotikamissbruket och narkotikabrottslighetens
            spår.
          </note>
          <note>
            Fru talman! En stor del av drivkraften bakom narkotikabrottsligheten
            är pengar. Att kunna beslagta den vinst som uppkommit genom narkotikabrott
            är därför, tror jag, ett av de allra effektivaste sätten att komma
            åt den här grova kriminaliteten. Det rymmer dessutom, tycker jag,
            en stor moralisk dimension. Det är stötande att polis och åklagare
            i dag har svårt att komma åt brottslingars pengar som härstammar
            från grova narkotikabrott, resultatet av en mycket allvarlig grov
            kriminalitet. Dessa brottslingar kan leva gott på den död som
            de har sålt i Sverige. Den som har avtjänat ett fängelsestraff
            eller en annan påföljd för ett narkotikabrott ska inte i lugn
            och ro när straffet är avtjänat kunna använda sig av tillgångarna
            från den brottslighet som man har dömts för.
          </note>
          <note>
            Att ändra reglerna så att det som kallas förverkande på grund
            av brott ska utvidgas och kunna användas oftare har varit en ganska
            segdragen fråga, som bland annat Cecilia Magnusson var inne på
            alldeles nyss. För sju år sedan presenterades en utredning med
            förslag i den här riktningen. Våren 2005 ändrades lagen på några
            punkter, men den förändring som vi ville se uteblev. Det är fortfarande
            för svårt att komma åt tillgångar som kommer från brottslig verksamhet.
            I flera länder Danmark, Norge, Holland och Irland har lagstiftningen
            skärpts på det här området, och de brottsbekämpande myndigheterna
            har mycket större möjligheter att komma åt kriminellas pengar.
          </note>
          <note>
            Det är dags också för Sverige att vässa verktygen. De som har
            sålt narkotika eller på annat sätt tjänat pengar på andra människors
            olycka så att de fått sina liv förstörda av narkotikamissbruk
            ska få betydligt svårare att använda de här pengarna. Det är dags
            att införa betydligt utökade möjligheter till förverkande.
          </note>
          <note>
            Till sist skulle jag vilja säga några ord om ett ämne som inte
            berörs så mycket i det här betänkandet men som ändå är viktigt:
            drogtester i skolan.
          </note>
          <note>
            Jag har, herr talman, aldrig träffat en missbrukare eller före
            detta missbrukare som beklagat att vuxenvärldens eller samhällets
            insatser kom för tidigt eller var för ingripande eller för långtgående.
            I stället beklagar man ofta att vi inget gjorde eller att det
            som samhället gjorde var för tamt.
          </note>
          <note>
            Drogtester i skolan handlar inte om att straffa barn. Det handlar
            om att kunna upptäcka droganvändning innan det är för sent. I
            dag är rättsläget oklart kring drogtester. Jag tycker att vi behöver
            ett tydligt regelverk så att samtliga landets skolor kan genomföra
            drogtester. I grundskolan ska de vara misstankebaserade, men i
            gymnasiet ska man även kunna använda slumpmässiga drogtester.
            Testerna ska bygga på samförstånd mellan skolan, föräldrarna och
            eleverna och ske genom ett enkelt urinprov eller en tops i munnen.
          </note>
          <note>
            I Storbritannien har regeringen infört den här möjligheten. Peter
            Walker, som är rektor på en skola in Faversham i Kent i södra
            England, gör det här varje vecka. 20 elever testas slumpmässigt
            i skolan, och Peter Walker, rektorn, står alltid först i kön själv
            för att visa hur viktigt det är att genomföra det här. För en
            tid sedan fick han ett erkännande för sina insatser. Peter Walker
            utnämndes då till Childrens Champion , en barnens förkämpe, belönades
            ganska rikligt av den brittiska regeringen och fick gå på mottagning
            på Downing Street.
          </note>
          <note>
            I Helsingborg finns hans motsvarighet. Han är inte rektor, men
            han är skolöverläkare och heter Nils Lundin. Han har genomfört
            något liknande på en gymnasieskola i Helsingborg med yrkesinriktade
            utbildningar. Eleverna är nöjda. De säger att Nils Lundins tester
            stärker dem när det gäller förmågan och möjligheten att tacka
            nej till narkotika. Man kan säga när man erbjuds: Nej, det där
            går inte därför att vi har drogtester i skolan.
          </note>
          <note>
            Föräldrarna är nöjda. De känner en trygghet i att skolan agerar
            och inte bara pratar. Lärarna är också nöjda, eftersom detta ger
            en bättre och lugnare arbetsmiljö.
          </note>
          <note>
            Men Skolverket är inte nöjt. Peter Walker fick en utnämning på
            Downing Street som en Childrens Champion Nils Lundin i Helsingborg
            fick kritik från Skolverket i ett brunt kuvert. Jag tycker att
            det är dags att vi i Sverige funderar över möjligheten att införa
            drogtester i skolan. Det är ett effektivt sätt att se till att
            färre unga människor slår sig in på missbrukets bana.
          </note>
          <note type="speaker">
            Anf. 59 ULRIK LINDGREN (kd):
          </note>
          <note>
            Herr talman! Sverige har haft en dramatisk ökning av alkohol-
            och narkotikamissbruket under 90-talet och också ett gott stycke
            in på vårt nuvarande sekel. Vi har också sett en liberalare, mer
            tolerant inställning bland ungdomar i många år, som har varit
            väldigt skrämmande. Som en följd av detta har vi också sett en
            kraftig ökning av de narkotikarelaterade dödsfallen under 90-talet.
            Vi ser också hur priserna har fallit, vilket ju i sig är ett stort
            hot. Det har alltså blivit lättare, ekonomiskt sett, att missbruka.
          </note>
          <note>
            Under de sista åren har det funnits en del hoppingivande tendenser,
            vilket har berörts redan. Elever i årskurs 9, mönstrande med flera
            anger att de använder mindre droger och experimenterar mindre.
            Det finns naturligtvis all anledning att hoppas att detta är en
            stor trend, som kanske kommer att få oss tillbaka till 80-talsnivåer
            i bästa fall.
          </note>
          <note>
            Nu är statistik en sak. Rapporterna från verkligheten är ofta
            inte så där entydiga som statistiken. Många vittnar om att man
            inte ser att tillströmningen av nya, nyupptäckta missbrukare minskar
            utan att det är en stor belastning alltfort. Det gäller alltså
            att inte tappa taget, inte tro för mycket på tendenserna och inte
            trappa ned utan hålla fast vid insatserna.
          </note>
          <note>
            Under samma tid som vi har sett den här dramatiska ökningen under
            90-talet har svensk missbrukarvård nedrustats. Något som vi har
            anledning att frukta tror jag är att den så kallade europeiseringen
            skulle kunna slå igenom. Om vi låter människor knarka vidare och
            uppträder icke-solidariskt det är då den stora risken för europeisering
            finns. När missbrukarvården inte finns är det risk att det sluttande
            planet fortsätter.
          </note>
          <note>
            Här är det lätt att det blir en debatt enbart om sprututbytesprogram.
            Den saken är förvisso också värd sin debatt, och vår representant
            Chatrine Pålsson kommer att återkomma till den debatten senare.
            Men huvudpunkten för Kristdemokraterna och för mig är att det
            finns en fungerande missbrukarvård som kan möta missbruket. Någonting
            annat är ett övergivande av dem som missbrukar och därmed också
            ett övergivande av de tusentals anhöriga som i förtvivlan kämpar
            på för sin son eller sin dotter som befinner sig i missbruksträsket.
          </note>
          <note>
            Det är mycket välkommet att vi nu gemensamt det är en styrka
            att det är gemensamt i väldigt hög grad i Sverige nu söker återta
            kapacitet inom missbrukarvården. Vi måste få bort allt av låt-gå-politik
            beträffande vård och behandling som vi har sett under de här tolv
            åren. Det finns mycket att ta igen. Det har inte vänt beträffande
            vård och behandling. Det är fortfarande samma köer till substitutionsbehandling
            som tidigare. Det är samma ojämna tillgång till denna behandling
            regionalt.
          </note>
          <note>
            Det är också så att om en missbrukare söker medicinsk vård så
            är det fortfarande vanligt att det stannar där. Man får alltså
            inte en ingång in i vården. När man söker medicinsk vård borde
            det i stället vara ett utmärkt tillfälle att också inleda missbrukarbehandling,
            men ofta stannar det vid den medicinska behandlingen, och sedan
            är det adjö igen. Det är också fortfarande så att få kommuner
            har ett systematiskt uppsökande arbete. Det är också mycket angeläget
            om man ska kunna stävja missbruket.
          </note>
          <note>
            De nödvändiga satsningarna på vård och behandling har vi bara
            inledningen av än. Det är också värt att notera att frivilligorganisationerna
            har fortsatt att kapa bort verksamhet och kapacitet. Kommunerna
            köper inte. Därför har Kristdemokraterna anslagit betydligt mer
            pengar till frivilligorganisationerna för i år och nästa år i
            våra budgetalternativ för att de ska kunna vara aktiva medspelare.
            Det gäller att visa uthållighet under flera år.
          </note>
          <note>
            Ett jättekomplex som inte direkt berörs här i det här betänkandet
            är också hur psykiatrin hanteras. Det finns ett stort behov där
            också av att återta kapacitet. Här har alliansen anvisat 5 miljarder
            i sina budgetalternativ för de kommande åren.
          </note>
          <note>
            Vänsterkartellen har inte förmått svara upp mot psykiatrisamordnarens
            behovsanalys och mot att psykiatrin måste återrustas vilket han
            också pekat på för att vi ska kunna möta de missbrukare som många
            gånger även har svåra psykiatriska problem. Vad gäller den debatten
            känner jag en rädsla för att psykiatrin ska glida in i bakvattnen
            igen, kanske tills vi nästa gång ser ett dramatiskt fall när någon
            psykiskt sjuk löper amok i samhället.
          </note>
          <note>
            Herr talman! Familjen är grunden även när det gäller det förebyggande
            arbetet och de behandlande insatserna. I en uthållig kommunal
            meny för att bekämpa narkotikamissbruket kan man inte runda familjen.
            Därför är vår reservation nr 6 angelägen då den talar om vikten
            av information till föräldrarna. Vi vet att man i ett antal kommuner
            lyckats mobilisera de föräldrar som har barn som missbrukar. Om
            dessa föräldrar träffas som grupp kan de frigöra en kraft som
            är viktig för de missbrukande barnen och naturligtvis också för
            föräldrarna själva och för andra anhöriga.
          </note>
          <note>
            Omvänt finns det kommuner som har verksamhet för barn med missbrukande
            föräldrar, något som alla kommuner egentligen borde ha. Lika viktigt
            är det att dessa barn sammanförs, kommer ut, blir synliggjorda.
            I gruppverksamhet kan de få se att någonting annat är möjligt,
            att det finns andra möjligheter än att gå i föräldrarnas missbruksspår.
          </note>
          <note>
            I reservation nr 9, vilken jag yrkar bifall till, uppmärksammar
            vi att det fortfarande är kö till behandlingar som visar sig ha
            effekt. Det gäller underhållsbehandling med Subutex och Metadon
            som måste bli tillgänglig över riket, givetvis under ordnade former
            och i kombination med motivationsbehandling och psykoterapeutisk
            behandling för att vara effektiv.
          </note>
          <note>
            I reservation 8 och 39 larmar Kristdemokraterna och Folkpartiet
            om att de kommunala drogsamordnarna, som regeringen vällovligt
            tagit initiativ till, på en del håll är på väg att försvinna.
            Denna politik får inte innebära att det startas ett antal, i och
            för sig vällovliga, projekt som sedan läggs ned. Då är det i regel
            fråga om bortkastade pengar. När det gäller drogsamordnarna har
            det investerats i deras utbildning. De har hittills verkat under
            kort tid, och ändå ska de på en del håll tas bort. Detta är mycket
            oroväckande, oerhört frustrerande och känns meningslöst.
          </note>
          <note>
            Herr talman! Kristdemokraterna anser att kriminalvården måste
            få större ekonomiska resurser, och vi har under en följd av år
            anslagit mer pengar än vad vänstersidan i svensk politik gjort
            just för att kriminalvården också ska kunna ge ett vårdinnehåll
            under den tid en person befinner sig inom dess väggar. Satsningen
            från 2002, som gjorts på kriminalvården, är vällovlig, men den
            har inte varit tillräcklig, vilket också utvärderingarna visat.
            Det fordras större satsningar, och även här krävs uthållighet,
            inte tillfälliga projekt.
          </note>
          <note>
            Också inom detta område är målet lite för diffust. Vi har kritiserat
            det och har ett avslagsyrkande vad gäller handlingsplanen just
            för att det inte finns tydliga utvärderingsbara mål uppställda.
            Så är det också beträffande kriminalvården. Vad gäller häkten
            och anstalter sägs att på sikt vad nu det kan innebära skall alla
            narkotikamissbrukare identifieras och så långt möjligt nås av
            olika insatser. Målet behöver dock vara betydligt mer precist.
            Tiden på anstalt är bortkastad om det inte görs meningsfulla insatser
            mot missbruket. Det blir i så fall ingen rehabilitering.
          </note>
          <note>
            Reservation 21 är även den mycket angelägen, nämligen att man
            redan på häktet ska få större möjligheter genom fler narkotikateam
            så att tiden i häkte inte bara sitts av passivt. I reservationen
            pekar vi på att åtminstone de intagna som så vill ska få komma
            till motivations- och behandlingsavdelningar. Fler missbrukande
            intagna har kommit med i behandlingsprogram, ja, men behovet är
            inte mättat. Det är därför mycket angeläget att fler får den möjligheten.
          </note>
          <note>
            Vi menar också att det är uppenbart att samhället inte visat
            tillräcklig kraft för att hålla individen i frivård och i så kallad
            kontraktsvård. För att få tillräckligt med kontraktsvård framhåller
            vi i reservation 24 att kostnadsansvaret borde vara statens. Det
            är rimligt att fängelsetiden, som ju är ett statligt ansvar, finansieras
            av staten och att man inte träter med kommunen om vem som ska
            betala den delen. Förutsättningarna för ett gott samarbete med
            kommunerna skulle säkert bli mycket bättre om denna träta försvann.
          </note>
          <note>
            Herr talman! Jag yrkar, som sagt, bifall till reservation 9 och
            19.
          </note>
          <note type="speaker">
            Anf. 60 JOHAN LINANDER (c):
          </note>
          <note>
            Herr talman! Först av allt vill jag verkligen poängtera enigheten
            i målsättningen för svensk narkotikapolitik. Det är inte ofta
            man som oppositionspolitiker, och framför allt inte under ett
            valår, står i talarstolen och pratar om enighet, men när det gäller
            målsättningen för narkotikapolitiken är vi i stora drag eniga.
            Även om vi vid sådana här tillfällen talar om våra reservationer,
            och därmed sådant som vi inte är eniga om, ska vi komma ihåg att
            det övergripande målet, ett narkotikafritt Sverige, är vi alla
            överens om.
          </note>
          <note>
            Jag har vid ett tillfälle under mandatperioden åkt på en EU-anordnad
            konferens om narkotikan i samhället. När man är ute i Europa inser
            man hur eniga vi är i Sverige. Vid den konferensen deltog jag
            och en socialdemokrat, och skiljaktigheterna i våra åsikter om
            narkotikapolitiken var obefintliga om man jämförde våra åsikter
            med de åsikter som framfördes av holländare men också av belgare,
            tyskar och britter. Den stora kampen i narkotikapolitiken står
            alltså inte mellan våra partier i Sverige utan den handlar om
            att övertyga fler i Europa om att den restriktiva narkotikalinje
            som vi har är den rätta.
          </note>
          <note>
            Vad ska vi då göra för att nå, eller åtminstone komma närmare,
            vårt övergripande mål om ett narkotikafritt Sverige? Det enkla
            svaret är att minska utbudet och efterfrågan. När det gäller att
            minska utbudet handlar det bland annat om internationellt arbete
            och om tullen jag återkommer till det och när det gäller att minska
            efterfrågan kan det på enklast möjliga sätt delas upp i att dels
            få färre ungdomar att testa narkotika, dels få dem som redan missbrukar
            att sluta.
          </note>
          <note>
            Trots inledningen om vår stora enighet måste även jag komma in
            på de frågor som vi trots allt har lite olika syn på. En av dessa
            frågor gäller insatserna för unga som befinner sig i farozonen.
            Det är få vuxna som börjar knarka. Det är barn och ungdomar som
            testar narkotika. Insatserna måste därför sättas in tidigare,
            helst så tidigt att ungdomarna ännu inte prövat narkotika och
            senast när de första signalerna om missbruk kommer.
          </note>
          <note>
            Det preventiva arbetet mot ungdomar i farozonen påbörjas tidigast
            och bäst i familjen. Föräldrar måste ha kunskap om droger, och
            detta sker bäst genom skolans drogförebyggande arbete. Men utöver
            familj och skola är också de ideella organisationerna viktiga.
            Alla i vuxenvärlden måste visa samma otillåtande attityd mot narkotika
            och ha kunskap när en ung människa hamnat snett. Det är även viktigt
            att kunna bevisa, tyvärr ofta för just föräldrarna, att barnet
            börjat missbruka. Eftersom narkotikamissbruket kryper allt längre
            ned i åldrarna måste också barn under 15 år kunna kontrolleras
            inte för att sätta dit dem utan för att hjälpa dem.
          </note>
          <note>
            Vidare är det viktigt att betona att föräldrarna måste vara goda
            förebilder inte bara vad gäller narkotika utan även vad gäller
            alkohol och tobak. Kan vi få färre ungdomar att röka och dricka
            sprit kommer vi också att få färre ungdomar som prövar narkotika.
          </note>
          <note>
            Herr talman! I det här sammanhanget kan jag inte undvika att
            komma in på vad som får en ung människa att testa narkotika för
            första gången. Jag är övertygad om att det är få som varit ensamma
            när de testat narkotika för första gången. Snarare är det grupptrycket
            som får många att göra det som de egentligen kanske inte vill.
            Framför allt kan det gälla när någon äldre kompis, som själv redan
            prövat, bjuder.
          </note>
          <note>
            Spänningen, det lite otillåtna, viljan att få känna den där kicken
            som den äldre kompisen pratar om, utlandsresor, eller kanske gratisprov
            av langaren tror jag är de ungas första väg till att testa narkotika.
            Men i allt det här är det av avgörande betydelse om det är lätt
            eller svårt att få tag i narkotikan. Det är betydligt fler som
            tar steget och testar när någon kompis håller fram haschcigaretten
            och frågar om man ska pröva än om man först måste åka på en smugglingsresa
            över Öresund. Det är betydligt fler som testar på utlandssemestern
            när narkotikaförsäljningen finns precis utanför diskoteket. Och
            jag är övertygad om att det är fler som prövar när de har fått
            den första jointen gratis av den lokala langaren.
          </note>
          <note>
            Det är alltså avgörande för att minska nyrekryteringen att vi
            gör det så svårt som möjligt för unga i farozonen att få tag i
            narkotika.
          </note>
          <note>
            En sak som jag dock är ganska säker på inte ökar missbruket är
            sprututbytet. Jag är själv från Lund, och där har vi haft sprututbyte
            i snart 20 år. Jag har aktivt deltagit i nationslivet. Jag har
            varit på de diskotek och klubbar som finns det är inte en så stor
            stad, så det är inte så många. Men jag har aldrig någonsin hört
            några säga att de ska börja missbruka heroin för att man får fria
            sprutor självklart inte.
          </note>
          <note>
            Jag är också övertygad om att sprututbytet inte gör att de som
            missbrukar någon annan narkotika går över till heroin för att
            infektionskliniken erbjuder nya rena sprutor. Däremot ökar risken
            för smittspridning om man tvingas använda gamla sprutor och tvingas
            dela sprutor med andra.
          </note>
          <note>
            Jag har full respekt för dem som säger att signalsystemet är
            viktigt, att samhället inte får ge sitt indirekta godkännande
            av narkotikamissbruket. Den här frågan är inte enkel. Det finns
            inget rätt eller fel svar. Men det ligger inget godkännande och
            inga tillåtande signaler i att minska smittspridningen och genom
            ett väl kontrollerat sprututbyte få kontakt med missbrukarna och
            få en chans att motivera dem till att söka hjälp. Sprututbytet
            är absolut inte heller något steg mot en mindre restriktiv narkotikapolitik.
          </note>
          <note>
            Herr talman! Med detta yrkar jag bifall till förslaget om utbyte
            av sprutor och kanyler. Jag vill också passa på att yrka bifall
            till reservation 33 under punkt 40 om droghandel på Internet.
          </note>
          <note>
            När det gäller narkotikans väg in i Sverige finns det goda kunskaper.
            Det är heroin från Afghanistan. Det är Balkanrutten. Det är sidenvägen
            över Ryssland. Det är kokain från Sydamerika via Västafrika. Det
            är hasch från Nordafrika. Denna kunskap finns, och det krävs ett
            ytterligare förbättrat internationellt samarbete för att komma
            åt odling och tillverkning. Det behövs också till exempel för
            bönder i Afghanistan alternativ till att odla vallmo. Vi får inte
            glömma bort att detta kanske är deras enda chans att få något
            slags försörjning så att de kan ge sina barn mat. Det måste erbjudas
            alternativ för att dessa personer ska odla någonting annat. Det
            krävs ett aktivt arbete inom EU och FN.
          </note>
          <note>
            Men när det gäller försäljningsvägarna inom Sverige tror jag
            att kunskapen är betydligt sämre, kanske framför allt för att
            många i vuxenvärlden inte har samma kunskap om Internetvärlden
            som ungdomar har. Det är inte alldeles enkelt att hitta saker
            och ting på Internet, men jag har fått lite tips och genom dem
            har jag varit inne på en del sidor. Det är sidor där man kan läsa
            om hur man odlar cannabis. Man kan läsa om vilka ecstasymärken
            som, enligt en hemsida, är de mest effektiva. Man kan läsa om
            försäljning av olika hjälpmedel. Man kan köpa olika saker för
            att odla eller för att missbruka narkotika, och det finns till
            och med webbplatser där man kan beställa narkotika.
          </note>
          <note>
            Det känns konstigt att sådana här webbsidor får finnas, men de
            ligger på servrar i andra delar av världen, och e-handel kan ske
            utan att någon bestämd person står bakom. Det är alltså inte lika
            enkelt att plocka försäljaren på Internet som langaren på gatan.
          </note>
          <note>
            Jag anser att det behövs en stor satsning för att komma åt droghandeln
            på Internet. Annars kommer den att bli den vanligaste vägen för
            narkotikaförsäljning, om den inte redan är det. Internet är stort.
            Internet är anonymt. Det är en av fördelarna med Internet, men
            det är också alldeles perfekt för kriminalitet.
          </note>
          <note>
            Givetvis måste också narkotikan stoppas när den är på väg in
            i landet. Tullen måste få både ökade befogenheter och ökade resurser
            för att stoppa ännu mer. Vi vet att tullen i Sverige tar mer knark
            vid gränsen än någonsin, men ändå talar allt för att vi har rekordmycket
            narkotika i landet just nu.
          </note>
          <note>
            Jag började, herr talman, med att säga att vi har stor enighet
            i Sverige om det övergripande narkotikapolitiska målet om ett
            narkotikafritt Sverige. Men tyvärr måste vi också konstatera att
            den socialdemokratiska regeringen har misslyckats med att ta nödvändiga
            steg mot detta mål. Jag är övertygad om att en borgerlig regering
            kommer att klara det här bättre, att minska utbudet av narkotika
            i landet och minska efterfrågan, genom mer resurser till polis
            och tull men också genom bättre vård, stöd och hjälp till missbrukare
            som vill bli fria från narkotikan.
          </note>
          <note type="speaker">
            Anf. 61 MARTIN NILSSON (s):
          </note>
          <note>
            Herr talman! Det här är en viktig debatt. Det är en debatt som
            lätt hamnar i frågor om system, organisering, lagreglering och
            olika politiska insatser. Men den här debatten handlar kanske
            mer än andra debatter om människor av kött och blod. Då är det
            så att varje liv som går till spillo genom narkotikamissbruk är
            en förlust. Varje ung människa som går in i missbruk är ett misslyckande.
            Det är ett nederlag varje gång friheten att leva det liv man vill
            inskränks av ett förslavande beroende. Det är ett nederlag både
            för samhället och för individen och för anhöriga. Om detta kanske
            vi inte pratar så ofta, men om detta är utskottet de facto enigt,
            i grund och botten. Det handlar om ett synsätt, att bedriva en
            politik som strävar efter det narkotikafria samhället, som strävar
            mot de ivrare för legalisering som finns i andra länder och i
            andra system.
          </note>
          <note>
            Det syns i det här betänkandet, men det blir lite förvirrat när
            man samtidigt ser en mängd reservationer. Om man tittar lite närmare
            på dem upptäcker man att de är fulla av ord som till exempel intensifieras.
            Det borde göras mer och utökas. Ett konkret problem belyses, och
            sedan begär man att regeringen ska göra något, lite oklart vad,
            åt det här problemet.
          </note>
          <note>
            Vi går mot val, som talare har sagt tidigare. Då finns det väl
            ett behov av att manifestera att det finns något slags skillnad
            som kanske, när det gäller narkotikapolitikens hårda kärna, faktiskt
            inte finns. Vi är eniga, och jag tycker att man ska kunna säga
            det.
          </note>
          <note>
            Här finns en mängd reservationer om handel på Internet. Jag tror
            att vi alla jobbar efter våra förmågor för att försöka begränsa
            detta. Det handlar om det förebyggande arbetet där vi förstås,
            i grund och botten, har en gemensam syn. Det gäller organisationen,
            stöd till familjen, metodutveckling för polisen med mera. Då blir
            det förstås lite småudda att höra att politiken har misslyckats
            och att den därför ska totalrevideras, som det skrivs i en av
            de moderata reservationerna. Vad innebär en totalrevidering av
            den svenska narkotikapolitiken? Vi satsar mer resurser på polisen
            ska det totalrevideras? Vi satsar mer resurser på det förebyggande
            arbetet ska det totalrevideras? Vi satsar mer resurser på det
            lokala förebyggande arbetet ska det totalrevideras? Jag tror att
            den formuleringen tarvar en lite närmare förklaring, om man ska
            ta den diskussionen.
          </note>
          <note>
            Jag vill ändå börja med att säga någonting om att jag tycker
            att det här sammansatta utskottet har jobbat på ett väldigt bra
            sätt. Vi har under ett par års tid samlat in kunskap, erfarenheter
            och gemensamt försökt skapa oss en verklighetsbild. Vi har jobbat
            tillsammans med olika aktörer för att försöka få den kunskap som
            krävs för att på ett seriöst sätt behandla ett så här allvarligt
            problem.
          </note>
          <note>
            Nu behandlar vi i det här betänkandet motioner från ett antal
            år i riksdagen. Vi behandlar regeringens resultatskrivelse. Vi
            behandlar handlingsplanen, som är ett omfattande dokument.
          </note>
          <note>
            Det handlar om de narkotiskapolitiska målen, insatser för att
            minska nyrekrytering, kriminalvård, insatser mot utbud, internationellt
            samarbete och styrning. I stora drag ställer sig utskottet bakom
            denna handlingsplan.
          </note>
          <note>
            Vi tycker att det är en bra handlingsplan som visar på den grundsyn
            som finns inom svensk narkotikapolitik. Det visar på alla de insatser
            och åtgärder som faktiskt görs för att komma till rätta med det
            stora samhällsproblem som narkotikamissbruket innebär.
          </note>
          <note>
            Ett litet förtydligande skickar utskottet med till regeringen.
            Vi tycker att det är viktigt att det finns speciella avgiftningsplatser
            för kvinnor inom missbrukarvården. Det har varit ett problem på
            sina ställen, och det finns på sina ställen. Det är en viktig
            fråga att ändå ha med.
          </note>
          <note>
            Utskottet behandlar i den sista delen också frågor som frågor
            om sprututbyten. För oss socialdemokrater är frågan om sprututbyte
            först och främst en fråga om smittskydd. Vi hade en diskussion
            i det sammansatta utskottet. Ska det arbetas i socialutskottet
            separat, eller ska det tas in här? Vi accepterade att det har
            beröringspunkter med narkotikapolitiken och accepterar därför
            att den frågan behandlas i det här sammanhanget.
          </note>
          <note>
            För att det ska bli en seriös diskussion måste den förstås beröras
            utifrån två utgångspunkter. Den första utgångspunkten är: Vad
            har det för konsekvenser för smittskyddet? Där ställer utskottet
            i ett tillkännagivande krav på att den verksamhet som nu finns
            i Lund och Malmö och som eventuellt kommer att ges tillstånd att
            bedrivas på andra ställen måste vara vetenskapligt utvärderbar
            för att man ska kunna se konsekvenserna.
          </note>
          <note>
            Vi vet att detta är en kontroversiell fråga. Här finns olika
            forskningsrapporter att peka på. Men allting annat lika: Innebär
            rena eller smutsiga sprutor ett bättre eller sämre smittskydd?
            Jag tror att de flesta ser att rena sprutor förstås minskar smittspridningen.
          </note>
          <note>
            Det här är en komplicerad fråga, som flera andra berört. Det
            vi nu gör är att ställa hårdare krav på verksamheten. Vi visar
            också på betydelsen av att faktiskt skapa kontakt. Det handlar
            återigen om människor och att se människor och inte bara hålla
            fast vid principer.
          </note>
          <note>
            Det gäller också att försöka se: Hur möter man de människor som
            är långt ned i ett missbruk? Hur skapar man kontaktytan för att
            kunna leda vidare mot vård och andra insatser som leder ut ur
            missbruket? Det är ingen lätt fråga.
          </note>
          <note>
            Jag vill ändå säga någonting som de krav som man nu i sin iver
            att vara emot detta ställer på vetenskaplighet. Fundera något
            ibland om de kraven skulle kunna ställas på det som skulle vara
            motargumentet. Nu talar man vitt och brett om att det innebär
            att nu accepteras legaliseringsivrande, och nu kommer det att
            sändas signaler till ungdomar.
          </note>
          <note>
            Vilken vetenskaplig grund har man för det påståendet? Om man
            nu ställer vetenskapliga krav på smittskyddseffekten är det klart
            att man kanske också någon liten gång borde fundera på vilka vetenskapliga
            aspekter det finns det som man hävdar som en självklarhet när
            det gäller narkotikapolitiken.
          </note>
          <note>
            Jag är övertygad att vi som är i denna kammare som är eniga och
            anhängare av förslaget och vill ge den möjligheten att förbättra
            smittskyddsverksamheten står bakom en fortsatt restriktiv narkotikapolitik.
          </note>
          <note>
            Jag tror inte att man kan påstå att Skåne har varit utsatt för
            en liberaliserad narkotikapolitik eller att legaliseringsivrandet
            där har blivit starkare på grund av den verksamhet som har funnits
            i Lund och Malmö.
          </note>
          <note>
            Givet att det är en svår fråga har ändå efter lång prövning och
            ett intensivt arbete utskottet bestämt sig för att ställa sig
            bakom det som är regeringens förslag i smittskyddsperspektiven.
          </note>
          <note>
            Givet allt detta tror jag inte att de stora skillnaderna egentligen
            ligger i de narkotikapolitiska målen. Jag tror inte att de ligger
            i det förebyggande arbetet eller i vården. Jag tror inte ens att
            de ligger i resurser i polisen, även om några skulle hävda det.
          </note>
          <note>
            Det finns ett par frågor där det dock kanske finns stora skillnader
            i synen som gäller förutsättningar för narkotikapolitiken. Dem
            kanske inte det här utskottet har berört så mycket, eftersom de
            går in på andra utskotts områden.
          </note>
          <note>
            En sådan fråga som berörs i utskottets betänkande är vilka verktyg
            man vill ge till polisen för att bekämpa den grova brottsligheten.
            Det är en viktig fråga. Hur möter vi en allt grövre, mer välorganiserad
            och mer internationaliserad brottslighet? Det behövs säkert fler
            poliser. Men det behövs också poliser som har rätt verktyg.
          </note>
          <note>
            Man ska inte ironisera, men det räcker inte bara med Kling och
            Klang. Det handlar också om det ska vara metoder som bygger ett
            modernt underrättelsearbete. Därför är det lite sorgligt att de
            förslag om exempelvis buggning som nu finns på riksdagens bord
            sannolikt kommer att skjutas upp. Jag tycker att det är synd.
            Man behöver även i det narkotikapolitiska perspektivet ta sitt
            ansvar.
          </note>
          <note>
            Det var inte så länge sedan som rikspolischefen och riksåklagaren
            skrev: De som inte delar vår uppfattning om att nya tvångsmedel
            behövs borde i stället för att måla upp osanna skräckbilder om
            en övervakarstat förklara varför de inte ser något behov. De borde
            försöka berätta hur polis och åklagare ska kunna förhindra terroristattentat
            eller stoppa den organiserade narkotika- och människohandeln utan
            att få avlyssna dem som planerar och begår brotten.
          </note>
          <note>
            Jag tycker att det är en relevant frågeställning. Den kanske
            just i perspektivet av narkotikapolitiken borde kunna få sitt
            svar i dagens debatt.
          </note>
          <note>
            Den andra skillnaden, som kanske är stor, ligger i de resurser
            som man ger till kommuner och den allmänna välfärdssektorn för
            att i skolan fånga upp ungdomar på glid och ha verksamhet i socialtjänsten
            och fritidsverksamhet.
          </note>
          <note>
            Man säger: Titta hur det gick på 90-talet. Ja, vad hände under
            90-talet? Vi vet vad som hände i början på 90-talet. Resurser
            till kommuner drogs ned drastiskt. Arbetslösheten i början på
            90-talet skapade ett utanförskap. Resurser till kommuner att bedriva
            just elevvård, socialtjänst och den typen av verksamhet minskades
            drastiskt.
          </note>
          <note>
            Det är klart att det får konsekvenser. Det är klart att det tillsammans
            med internationaliserade och förändrade värderingar resulterar
            i ett ökat missbruk. Just därför är det så glädjande att när man
            satsar pengar på välfärdssektorn, när man ökar antalet människor
            i skolan, när man ökar resurserna till elevvård och socialtjänst
            då minskar nyrekryteringen.
          </note>
          <note>
            Det finns en politik som leder till minskat missbruk. Då finns
            det också ett val, ett val mellan att sänka skatter eller att
            satsa resurser på välfärdssektorn, just utifrån ett narkotikapolitiskt
            perspektiv.
          </note>
          <note>
            Det är kanske de två frågor som är de stora konfliktfrågorna
            när det gäller narkotikapolitiken. De frågor som vi i dag diskuterar
            är vi i stort sett eniga om. Den som läser betänkandet noga ser
            att den borgerliga politik som eventuellt skulle bli efter ett
            maktskifte skulle just när det gäller narkotikapolitiken inte
            vara speciellt annorlunda.
          </note>
          <note>
            Om man plockar bort de reservationer som handlar om allmänna
            skrivningar om lite mer, vidareutveckling och utökning och plockar
            bort de frågor där vi socialdemokrater delar synsätt med något
            borgerligt parti kvarstår bara någon enstaka fråga. Totalrevidering
            är nog något parti ganska ensamt om.
          </note>
          <note>
            Det är kanske också kan förklara avsaknaden av omfattande skrivningar
            om narkotikapolitik, socialtjänst och elevvård i det som är alliansens
            förslag till program. Läs dem! Det står inte där. Det är bisatser
            och exemplifieringar. Men det står ingenting om vad man vill göra
            på de områdena för att bekämpa det som är roten till narkotikapolitiska
            problem.
          </note>
          <note>
            Herr talman! Jag yrkar bifall till utskottets förslag i betänkandet.
            Det gör jag just därför att den politik vi i dag behandlar tar
            sikte på individen. Den tar sikte på människan och inte sikte
            på systemen. Den använder systemen för att möta de problem som
            konkreta människor av kött och blod upplever i livet. Jag yrkar
            avslag på reservationerna.
          </note>
          <note type="speaker">
            Anf. 62 CECILIA MAGNUSSON (m) replik:
          </note>
          <note>
            Herr talman! Det var mycket intressant att höra anförandet. Jag
            noterade just slutklämmen: Vi socialdemokrater använder systemen.
            Det är just det som är problemet. Inget annat än systemen räcker
            eller duger. Vi moderater och alliansvännerna säger: Låt alla
            goda krafter vara med! Se till att utnyttja varenda god del i
            samhället! Låt inte allting bli byråkratiserat, utan använd alla
            som kan och vill vara med!
          </note>
          <note>
            Jag måste säga att man borde ha respekt för motståndaren när
            det ändå är 41 reservationer. Vi har tolv alliansreservationer,
            vilket faktiskt visar på att vi har en annan inställning. Vi är
            inte nöjda med Socialdemokraterna och det ni har lyckats åstadkomma.
            Vi vill mer.
          </note>
          <note>
            Jag har två frågor som gäller två reservationer. Det är en mycket
            komplex bild och både juridiken och det sociala måste hjälpas
            åt. De som har hamnat i ett missbruk måste ha hjälp. Den missbrukare
            som blir tagen för ringa narkotikabrott ska enligt socialdemokratisk
            syn och dagens system bara straffas. Varför är ni emot att höja
            maxstraffet för ringa narkotikabrott från sex månader till ett
            år? Då skulle domstolarna ha möjlighet att döma till skyddstillsyn
            med särskild föreskrift om drogfrihet och regelbundna tester så
            att den här missbrukaren fick en möjlighet att vända sitt liv.
            Varför är ni emot detta?
          </note>
          <note type="speaker">
            Anf. 63 MARTIN NILSSON (s) replik:
          </note>
          <note>
            Herr talman! Cecilia undrar varför vi tittar på systemen och
            sedan ställer hon frågan varför vi inte vill ha hårdare straff.
            För mig är det rätt mycket system.
          </note>
          <note>
            Jag försökte genom mitt inlägg prata om att detta handlar om
            människor. Då kan man förstås diskutera alla de delar som följer
            av detta. Jag diskuterar gärna resurser till polisen, även straffsatser.
            Jag diskuterar gärna vilka metoder som polisen har. Jag tycker
            att det är en viktig fråga. Det gläder mig på en punkt, för på
            en punkt är vi faktiskt överens, och det handlar om vilka metoder
            polisen faktiskt ska kunna använda. Jag var lite förvånad över
            att det inte blev ett replikskifte innan mellan Moderaterna och
            Centern, men det kanske kommer vid annat tillfälle i de frågeställningarna.
          </note>
          <note>
            Jag tycker att det förstås behövs en politik som angriper missbruket
            när det uppstått. Men det behövs framför allt en politik som stoppar
            missbruket innan. Om nu Cecilia Magnusson har sett, vilket hon
            i sitt inlägg ger uttryck för, att missbruket har ökat i början
            av 90-talet och sedan fortsatt under 90-talet men att nyrekryteringen
            nu har brutits, att det är en nedgång, vad drar Cecilia Magnusson
            för slutsatser av detta? Vad har du för alternativ tolkning?
          </note>
          <note>
            Din alternativa tolkning är antagligen inte att vi socialdemokrater
            har lyckats att bryta trenden. Jag antar att din tolkning inte
            heller handlar om att det faktiskt har satsats mer resurser på
            välfärdssektorn, att det är fler anställda inom socialtjänst,
            elevvård och skola, även om man rätt tydligt kan se sambandet.
            När man började dra ned inom de här områdena, sänkte skatten,
            drog ned statsbidragen till kommuner och landsting i början av
            90-talet började uppgången och när man har fört tillbaka resurserna
            minskar uppgången.
          </note>
          <note>
            Vad är din analys? Varför sker denna utveckling nu, om det varken
            är en socialdemokratisk regerings förtjänst eller satsningen på
            välfärdssektorns förtjänst? Vad är förklaringen?
          </note>
          <note type="speaker">
            Anf. 64 CECILIA MAGNUSSON (m) replik:
          </note>
          <note>
            Herr talman! Martin Nilsson låter som om han sitter i opposition,
            men Socialdemokraterna har haft makten i tolv år, och det har
            inte hänt något. Martin Nilsson talar om en enstaka mätning som
            stoppar upp den fasansfulla utveckling vi är mitt inne i.
          </note>
          <note>
            Det här kräver långsiktighet. Men några framtidsvisioner, något
            som säger vad ni tänker göra, finns inte. Det finns en resultatskrivning.
            Vi måste fortsätta med ett strategiskt jättebrett arbete på alla
            de här områdena. Det är mitt svar på Martin Nilssons fråga.
          </note>
          <note>
            Martin Nilsson sade att han gärna diskuterade straffsatser. Men
            tala om för mig och för publiken här varför ni är emot att man
            ska ge missbrukare som är tagna för ringa narkotikabrott möjlighet
            att bryta sitt missbruk och inte bara få straff. Jag säger inte
            att vi ska ha hårdare straff. Jag säger att vi ska ha effektivare
            möjligheter att stoppa missbrukare, de människor som hamnar i
            detta.
          </note>
          <note>
            Eftersom Martin Nilsson är så förtjust i systemet kan vi ta upp
            en annan fråga som vi har lagt fram förslag om och som man stryker.
            Det är kostnadsansvaret för kontraktsvård. I dag är det så att
            under den tid man sitter i fängelse eller har en påföljd betalar
            kriminalvården, alltså staten, för vården för att den enskilda
            människan ska komma ur sitt missbruk. Men när påföljden, straffet,
            är avtjänat är det kommunen. Det ger jättestora problem. Kommunen
            vägrar ta kostnadsansvaret, och staten har inte ansvaret. Mitt
            emellan stolarna hamnar den enskilde missbrukaren.
          </note>
          <note>
            Martin Nilsson! Varför vill ni inte ändra på detta?
          </note>
          <note type="speaker">
            Anf. 65 MARTIN NILSSON (s) replik:
          </note>
          <note>
            Herr talman! Jag ska med glädje ge Cecilia Magnusson chansen
            att ställa den frågan en gång till. Den debattordning som vi gjorde
            upp inför den här debatten var ju att vi ska ta debatten om missbrukarvård
            i den andra så kallade debattrundan. Jag ber att få hänvisa till
            den diskussionen, där vi säkert får anledning att återkomma till
            den frågan.
          </note>
          <note>
            Jag kanske inte alltid har räknat med att få svar, men det hade
            varit intellektuellt kul och trevligt att i alla fall få ett försök
            till förklaring till varför situationen har vänt. Jag vill gärna
            instämma i det som Cecilia Magnusson säger, att vi inte är nöjda.
            Vi är i den bemärkelsen i opposition. Vi är i opposition mot orättvisor.
            Vi är i opposition mot missbruk varhelst det uppstår, förstås,
            och vill motarbeta det. På det sättet är förstås, som jag sade
            i inledningen, varje människa som hamnar i missbruk ett misslyckande.
            Därför är siffrorna förstås för höga.
          </note>
          <note>
            Men man måste ändå någonstans intellektuellt försöka pröva varför
            utvecklingen vänder. Man måste försöka ha en hypotes för det.
            Man måste försöka ha en förklaring, att det finns någon slags
            orsak till det. Jag har i alla fall försökt lansera en sådan.
            Jag tror att huruvida skolan ser eleverna, har tid och resurser
            nog att faktiskt se varje elev och den sociala verklighet som
            den eleven lever i, huruvida socialtjänsten har resurser att kunna
            möta människor på väg in i ett missbruk, huruvida det finns fungerande
            elevråd på skolan är viktiga frågor och viktiga svar när det gäller
            den här utvecklingen.
          </note>
          <note>
            Jag får väl ingen alternativ förklaring från Moderaterna, men
            det kanske också förklarar varför det både i replikskifte och
            i skrivningar är så tomt när det gäller att förklara vad en totalrevidering
            av svensk narkotikapolitik innebär. Det står inte i reservationerna.
            Det sägs inte i debatten. Vi får fortsätta gissa vad en totalrevidering
            av svensk narkotikapolitik innebär.
          </note>
          <note type="speaker">
            Anf. 66 JOHAN LINANDER (c) replik:
          </note>
          <note>
            Herr talman! Det var ett märkligt anförande som Martin Nilsson
            höll. Där var en total avsaknad av vad Socialdemokraterna och
            vänsterkartellen vill. Allt var inriktat på vad vi i den borgerliga
            alliansen vill eller inte vill. Men det är ju valår så vi får
            kanske vänja oss vid att Socialdemokraterna inte är så intresserade
            av att prata om sin egen politik.
          </note>
          <note>
            Precis som Martin Nilsson sade är vi eniga om målsättningen för
            narkotikapolitiken, ett narkotikafritt Sverige. Det tog jag också
            upp i mitt anförande. Men vi är ju inte riktigt överens om hur
            vi ska nå dit, och framför allt är vi inte överens om den socialdemokratiska
            regeringen har lyckats eller rättare sagt misslyckats med att
            ta Sverige närmare målsättningen ett narkotikafritt Sverige.
          </note>
          <note>
            Det skulle vara intressant att få höra om Martin Nilsson förnekar
            att narkotikan har blivit billigare i Sverige. Förnekar Martin
            Nilsson att priset nästan säkert visar att det finns mer narkotika
            i Sverige eftersom den har blivit billigare? Förnekar Martin Nilsson
            att om det finns mer narkotika i Sverige i dag, har vi inte då
            under de senaste åren med en socialdemokratisk regering kommit
            längre från målet ett narkotikafritt Sverige?
          </note>
          <note type="speaker">
            Anf. 67 MARTIN NILSSON (s) replik:
          </note>
          <note>
            Herr talman! Låt mig först säga att jag tycker att vi är eniga
            om mer än målet. I den här propositionen är vi faktiskt eniga
            om det som handlar om smittskyddsperspektivet och sprututbytena.
            Det är spännande och bra att det finns en bred majoritet i den
            frågan.
          </note>
          <note>
            Jag håller inte med problembeskrivningen att mitt anförande skulle
            ha varit fritt från vad vi vill. Tvärtom redogjorde jag i grova
            drag för handlingsplanen. Jag försökte förklara att jag tror att
            välfärdspolitik är en viktig grund för en aktiv kamp mot narkotikapolitiken.
            Jag försökte säga att aktiva metoder och att ge verktyg till polisen
            att jobba mot den grova organiserade brottsligheten är en viktig
            del. Vi har lagt fram sådana förslag.
          </note>
          <note>
            Tyvärr är det Johan Linander som försöker stoppa förslaget. Den
            fråga som rikspolischefen och riksåklagaren ställer är i högsta
            grad relevant för Johan Linander. Du har en chans till att försöka
            svara på frågan. Jag tycker att du ska ta den chansen.
          </note>
          <note>
            Jag förnekar inte det var det jag försökte säga i mitt tidigare
            replikskifte med Cecilia Magnusson att 90-talet innebar ett ökat
            narkotikamissbruk i Sverige. Jag ser vad politiken grundade sig
            i när uppgången började. Den fortsatte. Vi lyckades inte bryta
            uppgången som påbörjades i början av 90-talet. Det är förstås
            vårt ansvar. Det är förstås det ansvar vi får ta. Men det är det
            vi måste svara på. Vi har försökt att svara, nämligen mer resurser
            och fler tidiga insatser. På den punkten är vi på många sätt eniga.
            Där står inte konflikten mellan mig och Johan Linander, utan där
            står konflikten mellan mig och dem som prioriterar stora skattesänkningar
            framför satsningar i välfärdssektorn.
          </note>
          <note>
            Jag förnekar inte den bild som Johan Linander försöker måla upp.
            Men det intressanta är om Johan Linander förnekar det som också
            finns, det vill säga att nyrekryteringen och hur många som faktiskt
            har prövat har minskat. Förnekar Johan Linander det?
          </note>
          <note type="speaker">
            Anf. 68 JOHAN LINANDER (c) replik:
          </note>
          <note>
            Herr talman! Jag ska börja med frågan om buggningen, så att jag
            inte missar den därför att tiden går för snabbt.
          </note>
          <note>
            Om det är så otroligt viktigt med buggning i narkotikapolitiken,
            kan man fundera över varför det har tagit över tio år för Socialdemokraterna
            att lägga fram ett förslag. Martin Nilsson och andra ska veta
            att Centerpartiet i flera har år väckt motioner om att införa
            buggning. Vi säger inte nej till buggning, men det ska vara rättssäkert
            och det ska finnas tillräckligt skydd för den personliga integriteten
            innan vi kan införa en så pass allvarlig och ingripande lagstiftning.
          </note>
          <note>
            Det blir lite patetiskt när Martin Nilsson, socialdemokrat, talar
            om oenigheten inom alliansen när det gäller hemliga tvångsmedel.
            Hur är det med enigheten i vänsterkartellen? Vad tycker Vänsterpartiet
            och Miljöpartiet? Inte som ni i Socialdemokraterna.
          </note>
          <note>
            Vi kan prata om 90-talet. Jag kan rekommendera Martin Nilsson
            att läsa sin åtminstone före detta partikamrat jag vet inte hur
            det är i dag Kjell-Olof Feldts bok om vad det var som ledde oss
            in i den ekonomiska krisen i början av 90-talet. Men den diskussionen
            är tämligen ointressant 2006. Det är nu, 2006, som narkotikan
            är billigare. Det var inte så på 1990-talet. Det finns mer narkotika
            i Sverige i dag. Det är glädjande om Martin Nilsson inte förnekar
            det. Undersökningar gjorda med niondeklassare och de som mönstrar
            visar att det är färre som prövar. Men om det finns mer narkotika
            i landet har vi ändå kommit längre från målet ett narkotikafritt
            Sverige.
          </note>
          <note type="speaker">
            Anf. 69 MARTIN NILSSON (s) replik:
          </note>
          <note>
            Herr talman! Det som skedde under 90-talet i bemärkelsen vems
            fel det är är en, återigen kanske, intellektuell prövning som
            kan göras och diskuteras. Det har inte så mycket relevans här.
            Relevansen är den konsekvens som uppstod. Jag har försökt att
            ändå lansera en hypotes: När skedde neddragningarna i elevvården?
            När skedde neddragningarna i socialtjänsten? När skedde neddragningarna
            i skolan? Detta måste ställas i relation till ungdomars missbruk.
            När kommer den omvända kurvan? När satsar man på skolan? När satsar
            man på socialtjänsten? Vad händer? Jag tror att det här har betydelse.
          </note>
          <note>
            Jag har försökt att lansera den tesen, men inte för att säga
            usch och fy, vad dåliga alla var på 90-talet vid skilda regeringsperioder.
            Det är inte för att försöka säga att den ena är bättre eller sämre.
            Det är mer för att försöka se ett orsakssamband.
          </note>
          <note>
            Sedan finns det förstås andra orsakssamband. Johan Linander var
            inne på grupptryck. Jag håller med om det. Det finns internationaliserade
            förändrade värderingar. Självklart finns allt detta. Men grunden
            är hur vi faktiskt möter människor och problem.
          </note>
          <note>
            Sedan var det frågan om enigheten inom vänsterkartellen maktalliansen.
            Det är helt riktigt att vi inte är eniga. Jag hade gärna tagit
            ett replikskifte med Ingrid Burman om hon hade begärt replik på
            den punkten. Det kanske blir möjligt vid annat tillfälle med justitieutskottet
            när frågan kommer tillbaka.
          </note>
          <note>
            Det finns en blocköverskridande majoritet för ett förslag om
            buggning. Det har tagit lång tid. Det är en fråga om rättssäkerhet.
            Johan Linander frågar varför det har tagit tio år när frågan är
            viktig. Den intressanta frågan till Johan Linander är varför det
            ska ta elva år om den är viktig. Det är din politik.
          </note>
          <note type="speaker">
            Anf. 70 TORKILD STRANDBERG (fp) replik:
          </note>
          <note>
            Herr talman! Jag vill börja med att tacka Martin Nilsson för
            ett klargörande i en fråga där jag tror att vi är många inte bara
            i riksdagen utan också i landet som har grunnat länge.
          </note>
          <note>
            Sedan 1994 har ca 110 polisstationer stängts i landet. Jag och
            många med mig har inte förstått den tanke eller ideologi som ligger
            bakom denna nedläggningsiver.
          </note>
          <note>
            Men i dag kom en antydan till svar. De befolkas av Kling och
            Klang. Kling och Klang befinner sig på polisstationerna runtom
            i landet. Med detta kommer en antydan om att deras arbete inte
            är så mycket värt och att de inte gör så mycket. Det är Kling
            och Klang som inte ens kan få en tioårig rödhårig liten tjej fälld
            för de brott hon möjligtvis begår. Kling och Klang!
          </note>
          <note>
            Jag tror precis tvärtom. Jag tror att Kling och Klang och deras
            kompisar, till exempel Manne Jönsson i Stockholm, som ibland ger
            sig ut på resa till Östersund, är helt avgörande för att bekämpa
            narkotikamissbruket och för att se till att unga människor inte
            fastnar i missbruket.
          </note>
          <note>
            Manne Jönsson åker med sina kolleger till Östersund och lyckas
            på ett par dagar få fast 89 unga människor på väg in i missbruk,
            i stället för 20 en normal månad i Åre eller Östersund. Det är
            en strålande insats. Polisen i Ljungby gör en specialsatsning
            när de småländska Kling och Klang rycker ut och ser till att ett
            stort antal unga människor på väg in i missbruk grips. De förtjänar
            respekt och uppskattning från kammaren. De borde vara fler. Kling
            och Klang borde bli många fler.
          </note>
          <note>
            Jag kan återkomma till detta i nästa replik. Jag vill passa på
            och yrka bifall till reservation 36 jag glömde göra det i mitt
            anförande.
          </note>
          <note type="speaker">
            Anf. 71 MARTIN NILSSON (s) replik:
          </note>
          <note>
            Herr talman! Det är inte jag som gör Manne Jönsson eller polisen
            i Ljungby till Kling och Klang. Det är Torkild Strandberg. Det
            är en häpnadsväckande slutsats.
          </note>
          <note>
            När jag angriper ett synsätt som handlar om att inte ge polisen
            verktyg eller de metoder som behövs för att bedriva effektiv spaning
            mot grov narkotikabrottslighet, då lägger Torkild Strandberg in
            i stället för att ta fajten eller replikskiftet med mig och dem
            som faktiskt vill ge verktygen att de poliser som inte får verktyg
            skulle vara Kling och Klang. Det är Torkild Strandbergs tolkning.
            Jag vill ge polisen verktyg. Jag vill satsa mer resurser på polisen.
            Det har denna regering och denna riksdagsmajoritet gjort. Det
            är därför det finns fler poliser. Det är därför det utbildas fler
            poliser. De behövs och gör en viktig insats. Men poliser utan
            verktyg, poliser utan metoder, poliser utan effektiva spaningsinstrument,
            blir Kling och Klang.
          </note>
          <note>
            Den fajten ska han inte ta med mig, utan den ska han ta med dem
            som vill stoppa den sortens verksamhet. Torkild Strandberg hade
            i denna debatt möjlighet att begära ett sådant replikskifte med
            dem som vill stoppa det. Men Torkild Strandberg gjorde inte det.
            Det beror förstås på att han inte vill visa den oenighet som faktiskt
            finns inom alliansen, där man försöker säga att man är enig.
          </note>
          <note>
            Vi presenterar tillsammans mellan samarbetspartierna en gemensam
            alkohol- och narkotikahandlingsplan. Vi presenterar insatser mot
            smittspridning. Vi har på många punkter gemensamma synsätt när
            det gäller insatser mot narkotikamissbruket. Vi är också oeniga
            när det gäller buggning, som en fråga, men det är väldigt mycket
            som vi är eniga om.
          </note>
          <note>
            Våga ta debatten med dem som vill göra Sveriges poliser till
            Kling- och Klangpoliser, inte med mig, som inte vill göra dem
            till det!
          </note>
          <note type="speaker">
            Anf. 72 TORKILD STRANDBERG (fp) replik:
          </note>
          <note>
            Herr talman! Först skulle jag vilja korrigera Martin Nilsson.
            Det finns inte fler poliser i dag än när ni tillträdde. De är
            fortfarande betydligt färre. I min hemkommun, för att ta ett närliggande
            exempel, hade man 100 poliser 1990, och i dag är det under 40.
            Det är inte så mycket att yvas över, Martin Nilsson.
          </note>
          <note>
            Problemet är att ni inte har förstått att man i Ljungby inte
            kan bekämpa det ringa narkotikabrottet med buggning. Buggning
            fungerar inte mot 13-åringar som tar sitt första bloss marijuana
            i Ljungby, inte heller i Åre. Det krävs olika arbetsmetoder för
            olika saker.
          </note>
          <note>
            Jag tillhör dem som är varma anhängare av buggning, och jag är
            ledsen över Centerpartiets beslut att inte stötta oss i den här
            frågan. Jag är uppriktigt ledsen över det. Men man ska inte inbilla
            sig, Martin Nilsson, att buggningen ska användas mot det ringa
            narkotikabrottet. Det är poliser, som är färre i dag än när ni
            tillträdde, och de utgår från de polisstationer som är 110 färre
            än 1994.
          </note>
          <note>
            Buggningen har inte tagit tio år att utreda, som Johan Linander
            sade, utan den har utretts sedan 80-talet. Vi här inne, ni och
            vi, har inte haft förmågan att driva det här till ett slut fortfarande
            inte.
          </note>
          <note>
            Nu har vi en ny sådan här fråga under uppsegling, det utvidgade
            förverkandet. För sju år sedan lade en utredning fram ett förslag
            till hur man skulle kunna komma åt narkotikaprofitörernas pengar.
            Det är sju år sedan, och det är fortfarande inte i hamn. Är det
            här en ny fråga som vi ska behandla som buggningen, Martin Nilsson?
            Är det 20 år även för det utvidgade förverkandet?
          </note>
          <note type="speaker">
            Anf. 73 MARTIN NILSSON (s) replik:
          </note>
          <note>
            Herr talman! Det är inte så länge sedan regeringen lade fram
            en och annan proposition till den här riksdagen. En och annan
            ledamot, som just nu har varit uppe i den här debatten, hade då
            synpunkter på att regeringen producerar lite för många förslag
            lite för snabbt. Det är olika kritik vid olika tillfällen, noterar
            jag.
          </note>
          <note>
            Jag tycker att polisen gör ett verkningsfullt arbete på många
            ställen. Jag håller med Torkild Strandberg om att den lokala närvaron
            inte är ointressant det är en väldigt viktig fråga. Men då hade
            det också varit intressant att få en synpunkt på det som vi har
            försökt diskutera här tidigare, det vill säga hur närvarande socialtjänsten
            är, hur närvarande elevvården är och hur närvarande skolan är
            för att kunna se de bekymmer och de problem som finns i ungdomars
            vardag.
          </note>
          <note>
            Om man läser alliansens program på välfärdsområdet och på rättsområdet
            ser man att fajten hade behövt tas gentemot dem som vill sänka
            skatterna hellre än att satsa på välfärden. I stället för att
            ta den fajten är Torkild Strandbergs svar: Gör drogtester på barn
            i skolan!
          </note>
          <note>
            Jag tycker att det är ett lite sorgligt perspektiv för ett parti
            som en gång i tiden tyckte sig vara ett socialliberalt parti.
            Jag tror att det nu är ett mer kontrolliberalt än ett socialliberalt
            parti. Det kan man diskutera. Jag tycker att polisen gör en viktig
            insats, men också de andra insatserna behövs i detta.
          </note>
          <note>
            När det gäller utökat förverkande konstaterar jag bara att det
            har tagits beslut om det i riksdagen. Det pågår en process ytterligare
            i den frågan, så det finns väl anledning att återkomma till den
            diskussionen. Det är ett område där vi har levererat en hel del.
            Det kan säkert göras mer, men den processen är i gång.
          </note>
          <note type="speaker">
            Anf. 74 ULRIK LINDGREN (kd) replik:
          </note>
          <note>
            Herr talman! Apropå Martin Nilssons resonemang om sambandet mellan
            välfärdssatsningar och hur det ser ut med exempelvis narkotikamissbruket
            har Kristdemokraterna i många år lagt mer pengar till kommuner
            och landsting, psykiatri och kriminalvård än vad Socialdemokraterna
            har gjort. Vi tror att det finns ett samband mellan vad man satsar
            på välfärden och vad man får ut, exempelvis mindre missbruk.
          </note>
          <note>
            Vår kritik är att ni under många år har underlåtit att göra tillräckliga
            satsningar och prioriteringar på de här områdena och att det fortfarande
            är brister. Jag nämnde i mitt huvudanförande att psykiatrisatsningen
            släpar väsentligt efter för att kunna vara i paritet med det vi
            satsar på missbruk i övriga sammanhang, inte minst för att möta
            dem som lider av så kallad dubbeldiagnos, med både svåra psykiatriska
            bekymmer och ett missbruk.
          </note>
          <note>
            Jag tycker inte att det är nog som förklaring, även om jag tror
            på mitt partis satsningar, till att vi har fått den här kulturen
            under 1015 år. Även om vi nu tror på en viss tillnyktring har
            vi sett en nonchalans i ungdomskulturen, där man testar droger,
            dricker hejdlöst och alkoholförgiftar sig. Det handlar om en kulturfråga,
            en massmediefråga och en opinionsfråga. Jag brukar också tala
            om en mobiliseringsfråga, att det handlar om att den vrede som
            finns i opinionen ska bejakas och stödjas av politiken. Då kan
            vi också få en förändring. Den folkliga vreden kan vara en kraft
            för att få en förändring, det vill säga inte alltid prata om pengar
            till vad som ska åstadkommas.
          </note>
          <note>
            Man ser även i de offentliga satsningarna att där skola, polis,
            föräldrar och socialtjänst tillsammans bestämmer sig för att slå
            till när en subkultur av drogmissbruk uppträder på en skola, där
            man visar engagemang och vrede, har det betydelse.
          </note>
          <note type="speaker">
            Anf. 75 MARTIN NILSSON (s) replik:
          </note>
          <note>
            Herr talman! Jag tycker att Ulrik Lindgren för ett intellektuellt
            spännande resonemang, och det tål att resoneras kring. Med risk
            för att någon direkt skulle kunna anklaga en för att nu när det
            är valår gå i opposition mot allting och mot sig själv, som vi
            brukar få höra, tycker jag att man intellektuellt kan pröva detta:
            Skulle man ha gjort ännu mer inom välfärdssektorn? Skulle man
            ha gjort ännu fler satsningar? Vi ser ju hur många fler som de
            facto är anställda i skola, vård och omsorg. Vi ser att Wärnerssonpengarna
            direkt har gett resultat på hur skolan fungerar. Vi ser att elevvården
            och socialtjänsten har stärkts. Men givet det stora problem som
            narkotikamissbruket omfattar skulle vi ha gjort ännu mer. Jag
            tycker att det är en intellektuell fråga som man förstås behöver
            pröva.
          </note>
          <note>
            Det är bra om Ulrik Lindgren förfäktar den positionen. Ibland
            känns det som att han är lite ensam i det sällskap som han vill
            vara en del av.
          </note>
          <note>
            Det gäller tyvärr också i den andra delen. Jag delar den intellektuella
            slutsatsen att det inte bara handlar om välfärdssektorn. Det handlar
            om kultur, värderingar och påverkan från den alltmer globala och
            internationaliserade kulturen. Det handlar om det som Ulrik Lindgren
            är inne på, nämligen vilken syn vi har på alkoholen. Hur liberala
            ska vi vara till alkoholen som en inkörsport till olika former
            av missbruk? Där delar Ulrik Lindgren och jag en restriktiv syn.
            Där går linjen mellan partier återigen inom den så kallade eniga
            alliansen. Det finns en mängd sådana frågor som tål att diskuteras.
          </note>
          <note type="speaker">
            Anf. 76 ULRIK LINDGREN (kd) replik:
          </note>
          <note>
            Herr talman! Martin Nilsson är händig på att glida undan kritiken.
            Min kritik är att ni inte i tid har prioriterat de här satsningarna.
            Utvecklingen på missbruksområdet och inom psykiatrin har vi sett
            i många år. Man kan säga att omvändelsen startade 2002, om jag
            ska vara generös. Då fick vi anslaget på 100 miljoner till kriminalvården
            för att de skulle börja bli aktivare och duktigare på missbruksbehandlingen.
            Men det var många år dessförinnan av likgiltighet inför frågorna.
          </note>
          <note>
            Beträffande ensamhet kan jag peka på att alliansen ligger klart
            före vänstersidan vad gäller satsning på psykiatrin. Hur det går
            för psykiatrin har ju ett intimt samband med missbruksfrågorna.
            Alliansen lägger 5 miljarder där i en satsning. Vänstersidan har
            inte alls förmått svara upp mot vad psykiatrisamordnaren i sin
            behovsanalys har pekat på måste göras för att vi verkligen ska
            få studs och ett återrustande av psykiatrin och dess möjligheter
            att bidra till att stävja missbruket.
          </note>
          <note>
            Vi har signaler, som jag påtalade, om att de kommunala drogsamordnarna
            håller på att förskingras på sina håll. Vi är eniga om allt möjligt,
            som sagt, också eniga om att drogsamordnarna spelar en viktig
            roll. Min fråga är: Vad gör ni för att säkra att dessa blir kvar?
          </note>
          <note>
            Jag vet att ni har deklarerat att ni kommer att ge ett fortsatt
            stöd från vänstersidan för att de ska vara kvar, men skadan är
            redan skedd. Från början angavs för kort tid, det var för mycket
            av projektkaraktär, och då har folk börjat se om sitt hus. Kommunerna
            har inte förmått hålla i dem. De har satsat utbildning och mycket
            på dem, anställt och sedan är de på väg bort. Detta är väldigt
            frustrerande. Tänker ni ta något särskilt initiativ för att kunna
            hålla i dessa?
          </note>
          <note type="speaker">
            Anf. 77 MARTIN NILSSON (s) replik:
          </note>
          <note>
            Herr talman! Ulrik Lindgren har ju helt rätt i att vi tycker
            att drogsamordnarna har gjort ett bra arbete och vill att deras
            arbete ska kunna fortsätta. Vi har också de resurserna i handlingsplanen.
            Det är en fråga vi får följa och se vad som händer ute i kommunerna.
          </note>
          <note>
            När det gäller resurser till olika saker tror jag att man alltid,
            om man tror på välfärdssystemen och en generell välfärdsmodell,
            skulle vilja satsa mer resurser på viktiga verksamheter. Psykiatrin
            är kanske en av dem. Det kan jag medge. Jag hade kunnat känna
            mig lite ansträngd av det Ulrik Lindgren säger, att alliansen
            har 5 miljarder till psykiatri. Det skulle jag känna mig lite
            ansträngd över om de hade finansierat de pengarna. Men där är
            verkligheten den det är väl dokumenterat i medierna att det är
            ett riktigt luftbygge. Ursäkta uttrycket, men det är det. Svenska
            Dagbladet hade bara ett par dagar efteråt en omfattande granskning
            av hur det var finansierat. Då stod de ekonomisk-politiska talesmännen
            och sade att de inte vet.
          </note>
          <note>
            Nu pågår ju ett budgetarbete. Nu har man chansen ett par veckor
            till. Den 3 maj ska ni presentera er budgetpolitik. Då har ni
            chansen att lägga fram ett budgetförslag där ni visar hur ni får
            ihop 5 miljarder till psykiatrin. Lycka till! Jag hoppas att ni
            lyckas. Jag tror inte att ni gör det. Ni har ju sagt att ni inte
            ska ha något gemensamt budgetförslag. Men om ni ändrar er och
            gör det är det väl jättebra. Då ska vi ta en rejäl diskussion
            om det. Fram till dess föredrar jag nog att diskutera gentemot
            de budgetförslag som de facto finns, inte de som man skriver lite
            rapporter och tidningsartiklar om. Då blir det lite mer seriöst,
            tror jag.
          </note>
          <note type="speaker">
            Anf. 78 JAN LINDHOLM (mp):
          </note>
          <note>
            Herr talman! Det sammansatta justitie- och socialutskottets betänkande
            över den svenska narkotikapolitiken är ett betänkande som behandlar
            åtgärder för att på olika sätt minska rekryteringen av missbrukare,
            minska själva missbruket och problemen runt missbruket. Betänkandet
            hanterar flera olika förslag från regeringen som har tagits fram
            i samarbete med Vänsterpartiet och Miljöpartiet. Vi har inom ramen
            för utskottsarbetet behandlat förslaget och putsat på detaljerna.
            Vi från Miljöpartiets sida är i stort sett nöjda med förslaget
            som det ser ut i dag och anser att riksdagen med det här betänkandet
            tar ett viktigt steg i kampen mot narkotikan i samhället. Därför
            vill jag börja med att yrka bifall till utskottets förslag.
          </note>
          <note>
            Det finns en liten markering från Miljöpartiet att vi inte fullt
            ut i alla delar delar regeringens uppfattning. Vi har ett litet
            men ändå särskilt yttrande som bifogas betänkandet som vi naturligtvis
            utgår från att regeringen studerar noggrant.
          </note>
          <note>
            Den nationella handlingsplanen handlar om åtgärder på alla nivåer,
            både lokalt, regionalt och nationellt. Det övergripande målet
            är ett narkotikafritt samhälle. Jag har förstått av debatten så
            här långt att det är viktigt att slå fast det, att målet är ett
            narkotikafritt samhälle. Om det ska det, herr talman, inte råda
            någon tvekan. Målet är ett narkotikafritt samhälle.
          </note>
          <note>
            De föreslagna insatserna, såväl mot tillgång som mot efterfrågan
            på narkotika, syftar till att minska nyrekryteringen till missbruk.
            De syftar till att förmå personer med missbruksproblem att upphöra
            med sitt missbruk. Det är också ett led i att minska själva tillgången
            på narkotika, naturligtvis också att minska de negativa konsekvenserna
            för de människor som drabbas av missbruk, alltså konsekvenser
            på andra områden än just själva missbruket: ekonomiska, sociala,
            hälsomässiga och så vidare.
          </note>
          <note>
            Det är viktigt att man utvecklar bra arbetsmetoder när man jobbar
            med de här frågorna, inte minst när det gäller det förebyggande
            arbetet. I betänkandet poängterar vi därför betydelsen av de förslag
            regeringen har när det gäller metodutveckling, utbildning, kompetenshöjning,
            föräldraengagemanget och också tydligt när det gäller vikten av
            tidiga insatser. Tidiga insatser till exempel inom skolan, arbetslivet
            men även föreningslivet behöver stöd, och de behöver utvecklas.
            Inte minst tror jag att det är viktigt med satsningar på opinionsbildningen.
            Det kan naturligtvis ske på väldigt många olika sätt.
          </note>
          <note>
            Att erbjuda den som har fastnat i ett missbruk olika former av
            insatser är viktigt. Självklart är det bra ju tidigare det kan
            ske, men man får aldrig betrakta någon som ett hopplöst fall.
            Både när det gäller vård, förebyggande och motivation att sluta
            är det viktigt att man väljer rätt metoder. Jag tror att inte
            minst attityder är väldigt avgörande. Det är en detalj som jag
            tycker är viktig att vi har fått tydlig i betänkandet, nämligen
            särskilda avgiftningsplatser för kvinnor.
          </note>
          <note>
            Att nå fram till missbrukare är ett ganska svårt arbete som ofta
            tar mycket lång tid. Det är inte självklart enklare om missbrukarens
            hälsa försämras. Att bygga förtroende mellan, som någon har kallat
            det tidigare, systemet de som arbetar med det här och missbrukaren
            tar tid. Där kan att erbjuda vård, stöd och andra insatser som
            förbättrar livskvaliteten faktiskt vara positivt och inte, som
            jag uppfattar att en del i debatten som funnits uppfattar det,
            en form av legitimering av själva missbruket. Det tror jag är
            ett missförstånd. Man måste se det som en del av det humanitära
            arbete som bygger på en insikt att missbrukaren inte själv har
            valt sitt tillstånd. Att minska risken för smittspridning mellan
            missbrukare är ett tydligt exempel på humanitära insatser.
          </note>
          <note>
            För att nå framgång är det viktigt att insatserna är långsiktiga
            och att man är väldigt uthållig i sitt arbete. Att förbättra allmäntillståndet
            hos missbrukarna är en del i att höja självförtroendet och skapa
            en självkänsla hos missbrukaren. Det kan vara en viktig del i
            arbetet på att bryta missbruket. Ofta krävs det en ganska stor
            insikt i själva kulturen i missbrukarvärlden för att man ska vara
            framgångsrik i behandlingsarbetet.
          </note>
          <note>
            Självklart måste i alla sådana här insatser målet vara att bryta
            missbruket, att bryta beroendet. Det gäller också i den fråga
            som väl har varit mest uppmärksammad, nämligen det förslag som
            gör det möjligt för landsting att bedriva sprututbyte. Som grund
            för förslaget ligger den försöksverksamhet som har pågått under
            många år i Skåne, som jag har uppfattat det med ganska stor framgång.
          </note>
          <note>
            Närheten till Köpenhamn gör naturligtvis situationen i Skåne
            speciell. Jag tror kanske inte att man ska dra alltför stora paralleller
            mellan den försöksverksamhet som bedrivits där och resten av landet.
            Jag tror inte heller att det är särskilt troligt att så många
            landsting i vårt land, när riksdagen har antagit förslagen i detta
            betänkande, kommer att ge sig in i att starta denna typ av sprututbytesverksamhet
            kanske när det har gått ytterligare några år och man har fortsatt
            att bedriva verksamheten efter de nya och tuffare reglerna i Skåne,
            som jag hoppas att man ska göra, och fått bättre utvärderingar
            och underlag där, vilket ju är tanken med detta.
          </note>
          <note>
            Förutsättningarna för att få starta detta är ganska tuffa, framför
            allt det krav vi har att man måste öka insatserna när det gäller
            vård och avgiftningsarbete, vilket ju är både komplicerat, svårt
            att nå resultat med och väldligt dyrbart. Det är bra att det här
            är kopplat, för det innebär att den som måste ge sig in i detta
            måste göra ökade insatser där. Jag tror dock också att det till
            viss del kanske avskräcker andra landsting från att våga använda
            denna metod för att minska smittspridningsrisken. Jag tror alltså
            inte att det finns någon större risk att detta kommer att missbrukas.
            Tvärtom kommer det att användas på ett bra sätt.
          </note>
          <note>
            Jag har fått massor med brev om just den här frågan. Jag antar
            att andra ledamöter också har fått det. Jag har förstått att många
            är väldigt oroliga och tolkar denna del i betänkandet, eller i
            propositionen där förslaget finns, som ett sätt att öppna för
            missbruk. Nu har andra tidigare argumenterat mycket skickligare
            än vad jag kan härifrån talarstolen, men jag tycker också att
            detta är en ganska ogrundad oro. Jag har inte heller träffat på
            missbrukare som på något sätt har gett signal om att missbruk
            kan börja eller gå över till injicerande på grund av att denna
            tillgång skulle finnas, att denna fråga tillgång till rena sprutor
            eller inte på något sätt skulle ha betydelse i ett sådant sammanhang.
            Jag har inte uppfattat att vare sig de trösklar som finns när
            man börjar eller byter mellan olika former eller själva inkörsporten,
            som beskrevs väldigt bra här tidigare, skulle ha någonting med
            detta att göra.
          </note>
          <note>
            För två år sedan var jag också skeptisk till detta, men jag har
            under resans gång blivit övertygad om att det här är ett mycket
            bra förslag.
          </note>
          <note type="speaker">
            Anf. 79 Statsrådet MORGAN JOHANSSON (s):
          </note>
          <note>
            Herr talman! Jag vill börja med att tacka social- och justitieutskottsgrupperna
            och social- och justitieutskotten för en välvillig behandling
            av den handlingsplan och de lagförslag som vi har lagt fram. Jag
            förstår att ni har gjort ett väldigt stort arbete kring detta,
            mer än vad man brukar göra när man behandlar propositioner. Jag
            vill också rikta ett särskilt tack till Vänsterpartiet och Miljöpartiet
            för ett gott samarbete med de förslag som vi nu har lagt fram.
          </note>
          <note>
            Jag tycker dock att behandlingen som sådan vittnar om, som ett
            par andra talare har tagit fasta på, att det i grunden finns en
            väldigt bred enighet om narkotikapolitikens grunder att vi strävar
            mot ett narkotikafritt samhälle, att vi ger den klara signalen
            att vi inte accepterar drogliberalernas uppdelning av narkotika
            i lätta och tunga droger, att vi motarbetar deras strävan efter
            att avkriminalisera cannabis och inte accepterar deras vilja att
            se mellan fingrarna på ungdomars droganvändning.
          </note>
          <note>
            Detta säger vi. Men vi säger också att ett narkotikafritt samhälle
            bara kan uppnås om vi använder oss av både socialpolitik och kriminalpolitik.
            Därför är det en mäktig symbol när just både socialutskottet och
            justitieutskottet nu behandlar de här förslagen.
          </note>
          <note>
            Men detta är ändå grunden. Enigheten om narkotikapolitikens grunder
            tror jag är en väldigt stor och viktig styrka för Sverige, inte
            minst när vi slåss internationellt för FN:s narkotikakonventioner
            och restriktivitet och mot en mer liberal linje och låt-gå-attityd.
          </note>
          <note>
            Ibland får man i internationella sammanhang frågan varför vi
            engagerar oss så hårt i narkotikafrågan. Detta kan man besvara
            på olika sätt, kanske beroende på vilken bakgrund man har och
            också beroende på vilken ideologisk hemvist man har. För oss socialdemokrater
            är det ganska lätt att svara, för svaret är ganska enkelt: Vi
            vet att det är våra ungdomar som drabbas om vi inte arbetar mot
            narkotika.
          </note>
          <note>
            Det finns ett väldigt tydligt klassperspektiv i detta. Det är
            klart att det bland ungdomar i Djursholm, i Täby eller i Danderyd
            också förekommer droger, kanske i många fall mer än vad det gör
            i Bjuv, i Perstorp, i Norra Fäladen hemma i Lund eller i Degerfors.
            Det är klart att det kanske är så. Men någonting vi vet är att
            risken att gå under av sitt missbruk är mycket större i arbetarklassen
            än om du är uppväxt i en överklassmiljö och därmed har ett helt
            annat stöd till ditt förfogande. Det är klart att ungdomar på
            övre Östermalm också använder droger, men de blir väldigt sällan
            utslagna. När jag träffar människor som har gått på amfetamin
            eller heroin under lång tid har de ofta olika bakgrund, men det
            är väldigt sällan man träffar på någon vars pappa varit direktör.
          </note>
          <note>
            Det säger oss att klassperspektivet finns där väldigt tydligt.
            Drogerna kanske förekommer överallt, men klassperspektivet när
            det gäller utslagningen är väldigt tydligt.
          </note>
          <note>
            Det säger oss också hur klassamhället fungerar skyddar dem som
            har det bättre ställt medan andra faller igenom. Det är därför
            socialdemokratin i alla sammanhang verkar för minskade klasskillnader
            det är grundläggande i vår politik men också är besjälade av narkotikafrågan.
            Vi vet att om vi släpper taget där och släpper in drogerna på
            bred front i samhället är det våra barn som går under. När vi
            ser oss omkring i världen och ser på andra länder som har stora
            bekymmer, mycket större bekymmer än Sverige USA, Storbritannien,
            Tyskland, Ryssland är det precis detta vi ser: Det är arbetarbarnen
            som förtärs först.
          </note>
          <note>
            Den övertygelsen är alltså stark i arbetarrörelsen. Men vi har
            också en stark övertygelse om att vi för att klara detta måste
            arbeta med många verktyg. Nr 1 är förstås, som många har varit
            inne på, att vi måste verka för minskade klassklyftor och slå
            vakt om en generell välfärd. Det tycker jag ibland är så självklart
            att man kanske inte ens behöver nämna det. I dag kanske man dock
            ska göra det, inte minst mot bakgrund av de attacker vi sett de
            senaste åren just mot välfärdsstaten från högerns sida. Jag ska
            inte utveckla detta närmare utan bara säga så här: Ett land som
            låter klassklyftorna växa kommer aldrig att klara narkotikafrågorna.
            Så enkelt är det.
          </note>
          <note>
            Välfärdsstaten finns alltså där som en grund. Vad finns det mer?
            Vi talar om en strategi för att pressa tillbaka narkotikaproblemet
            som i stort bygger på tre delar: att förebygga problemen, att
            bekämpa brotten och att hjälpa människor ur sitt missbruk. Så
            har vi nu jobbat sedan 2002 då den första handlingsplanen antogs
            och då vi avsatte pengar. Det var också då vi drog i gång Mobilisering
            mot narkotika, som jag tycker under Björn Fries ledning har gjort
            ett väldigt bra jobb.
          </note>
          <note>
            Man kan se på det vi har gjort tillsammans. För det första har
            vi förebyggandet. 300 anställda i de flesta av landets kommuner
            och i alla landsting jobbar förebyggande med både alkohol- och
            narkotikafrågor, lokalt och brett. Det handlar om alltifrån att
            lära föräldrarna att känna igen ett missbruk och få dem med på
            hela frågan till att jobba för att få bort knarket från krogen
            och att stärka skolornas arbete.
          </note>
          <note>
            Inriktningen på den satsningen gentemot ungdomar har varit väldigt
            tydlig. Det är kanske också därför som vi just där ser de tydligaste
            resultaten. På fyra år har andelen 15-åringar i Sverige som uppger
            att de provat narkotika minskat med nästan en tredjedel. Nu är
            den andelen nere på 7 %.
          </note>
          <note>
            När vi gör undersökningar bland mönstrande pojkar, vilket vi
            också gör, ser vi att trenden förstärks även där. För första gången
            på 15 år ser vi nämligen att narkotikaerfarenheten också bland
            dessa pojkar minskar.
          </note>
          <note>
            Det är lång väg kvar, som många pekat på. Men vi är ändå på rätt
            väg. Det säger oss att det är de insatser som vi har gjort som
            vi nu måste förstärka. Det säger oss också att narkotika kanske
            inte längre är inne bland ungdomar utan står på utelistan. Vi
            fortsätter med förebyggandet och går in med 250 miljoner kronor
            i år och med 260 miljoner nästa år för att fortsätta detta arbete.
          </note>
          <note>
            Sedan har vi brottsbekämpningen. Jag minns mycket väl de diskussioner
            vi hade i justitieutskottet förra mandatperioden när jag satt
            med där. Då lade vi grunden för den uppgång som vi i dag ser när
            det gäller antalet poliser i landet. Det startades två nya polishögskolor,
            en i Umeå och en i Växjö. Vi anslog extra pengar. Nu har vi 1
            500 fler poliser än vi hade år 2000. Detta sätter spår i narkotikafrågorna,
            till exempel i antalet poliser som jobbar mot gatulangning. Jag
            ser ju hur gatulangningsgrupper återuppstår i landet.
          </note>
          <note>
            Jag behöver egentligen bara gå till min hemstad Lund för att
            se exempel på det. För några år sedan var det fyra poliser som
            jobbade i gatulangningsgruppen i Lund, i dag är de 14. Nu har
            man två grupper som jobbar. Då kommer också resultaten.
          </note>
          <note>
            Under första kvartalet i år det framgår vid en genomgång av stöldbrotten
            hemma minskade källarinbrotten med 20 %. Bostadsinbrotten har
            minskat med 35 %, och bilinbrotten har mer än halverats. Polisen
            i Lund säger att det beror på två saker. Den ena saken är att
            man jobbar väldigt aktivt för att se till att den typ av ungdomskriminalitet
            som bitit sig fast i ett par andra delar av landet inte blir ett
            faktum i stan. Den andra saken är just de satsningar som har gjorts
            på narkotikasidan.
          </note>
          <note>
            Detta samband mellan stöldbrott å ena sidan och narkotikan å
            andra sidan är oerhört viktigt. Det visar också att det faktiskt
            går att uppnå resultat. Men det räcker inte, vilket också berörts
            tidigare i debatten här, att bara se till att det blir fler poliser
            för att bekämpa de här brotten. Det måste också finnas moderna
            verktyg. Här får man ändå säga att man inte kan bli annat än bedrövad
            över att det nu tycks finnas en riksdagsminoritet som vill förhala
            buggningsfrågan ännu ett år.
          </note>
          <note>
            Vi behöver hemlig avlyssning för att bekämpa narkotikan. 90 %
            av allt heroin som kommer till Sverige kommer från Afghanistan.
            Det är inga enmansföretagare som åker till Afghanistan och hämtar
            hit narkotikan, utan det är välorganiserade grupper, brottskoncerner,
            med tusentals anställda som gör det. Vi lyckas ofta ta kurirerna,
            langarna på gatuplanet, men vi har väldigt svårt att kunna ta
            dem som finns lite högre upp i näringskedjan. För att kunna ta
            dem är den viktigaste informationen just hemlig avlyssning och
            telefonavlyssning som man tidigare använt sig av. Det är till
            och med så man har ju detta i de övriga nordiska länderna att
            det finns signaler om att Hells Angels och andra flyttar över
            sin verksamhet från Danmark till Skåne därför att man vet att
            man där slipper oroa sig för att bli avlyssnad.
          </note>
          <note>
            Detta har utretts på längden och på tvären. Jag kommer ihåg när
            vi i justitieutskottsgruppen gav klartecken jag tror att det var
            redan år 1998 till Laila Freivalds att fortsätta att driva frågan.
            Detta förhalades länge av Moderaterna som var emot under förra
            mandatperioden men som nu, såvitt jag förstår, har svängt över
            till den andra sidan. Även Folkpartiet, som tidigare var emot,
            är nu tydligen för, vilket också är bra. Men då svänger Centern
            och Kristdemokraterna, som tidigare varit för men som nu plötsligt
            är emot, och medverkar därmed till att skapa en blockerande allians
            i riksdagen för att förhala det här ett år till sorgligt att se.
          </note>
          <note>
            Därför vill jag gärna rakt av ställa frågan till Centern och
            Kristdemokraterna: Om det nu blir så att olyckan är framme och
            vi får en borgerlig regering till hösten, tänker ni då fortsätta
            att blockera den här frågan? Jag vill påminna om att alla beslut
            i en regering är kollektiva beslut. Alla måste vara med på det.
            Kommer ni i eventuell regeringsställning att fortsätta att blockera
            frågan? Jag tror att det är viktig information för oss, men ännu
            viktigare är det kanske för era alliansbröder att få veta om det
            kommer att fortsätta.
          </note>
          <note>
            Där är vi alltså. Det gäller således förebyggandet, brottsbekämpningen
            och missbrukarvården den tredje viktiga delen.
          </note>
          <note>
            Vi är mitt uppe i en satsning. Redan år 2003 såg vi hur kommunerna
            ökade sina satsningar i vården och gick från ungefär 4 miljarder
            per år till 4 ½ miljarder under år 2003. Vi bröt alltså 1990-talets
            nedskärningar i missbrukarvården redan åren 2003 och 2004.
          </note>
          <note>
            Från förra året, år 2005, har vi för första gången på väldigt
            länge öronmärkta statliga pengar till att förstärka den uppgången.
            Vi går in med 820 miljoner kronor på tre år åren 2005, 2006 och
            2007. Där har vi redan sett resultat. Antalet personer som LVM-vårdas
            för sitt missbruk ökade förra året med 25 % en effekt av att staten
            gick in och subventionerade behandlingarna med ungefär 100 miljoner
            kronor. I år bygger vi på med satsningar på frivilligvården. Det
            handlar om 340 miljoner kronor under åren 2006 och 2007 till en
            förstärkt vårdkedja och till en behandlingsgaranti i missbrukarvården.
            Vi säkerställer att det måste vara en social rättighet att få
            vård i tid om man är alkoholist eller narkoman, på samma sätt
            som det måste vara en rättighet att få vård i tid om man har andra
            typer av bekymmer.
          </note>
          <note>
            Där ligger strategin, alltså i att förebygga, att bekämpa brotten
            och att satsa på missbrukarvården.
          </note>
          <note>
            Allra sist ska jag säga några ord om en kontroversiell fråga
            som också löses ut med de lagförslag som vi nu går fram med. Det
            gäller då sprututbytesfrågan. Jag är glad över att det finns en
            bred majoritet för att lösa den frågan. Äntligen, får man kanske
            säga. Efter 20 år i långbänk får vi en lagreglering som innebär
            att varje landsting självt får bestämma men att man då måste se
            till att det finns en ordentlig och en fungerande vårdkedja.
          </note>
          <note>
            Det finns de som skulle vilja att riksdagen tvingade Region Skåne,
            som driver den här verksamheten, att lägga ned den. Och det finns
            de som säger att det här har ingen betydelse för hivspridningen.
          </note>
          <note>
            Då kan man bara säga: Förra året hivsmittades 15 narkomaner i
            vårt land 14 av dem i Stockholm, ingen i Skåne. Året dessförinnan
            var det 14 narkomaner i vårt land som hivsmittades 13 av dem i
            Stockholm, ingen i Skåne. Så har det varit år efter år efter år.
            Ni kan gå tillbaka 1015, ja, nästan 20 år och se precis samma
            utveckling.
          </note>
          <note>
            Inom mitt ansvarsområde ligger också smittskyddet. Enligt min
            uppfattning vore det oförsvarligt om riksdagen tvingade Region
            Skåne att lägga ned den verksamheten. Då är det bättre att säga
            att landstinget självt får bestämma. Vill man ha det här får man
            ha det om man lever upp till vissa krav. Vill man inte ha det
            slipper man. Det är den lösningen som en bred majoritet i riksdagen
            nu har stannat för. Det är jag väldigt glad över. Därmed lägger
            vi en 20 år gammal olöst fråga bakom oss, och därmed markerar
            vi från riksdagens sida att vi klarar av att lösa inte bara de
            lätta frågorna utan också de svåra frågorna.
          </note>
          <note type="speaker">
            Anf. 80 CECILIA MAGNUSSON (m) replik:
          </note>
          <note>
            Herr talman! Det var intressant att höra Morgan Johanssons anförande.
            Men jag måste börja med det sistnämnda, sprututbytena. Varken
            Morgan Johansson eller jag vet om de 14 personer i Stockholm som
            upptäcktes smittade hade smittats där eller i Lund, men det är
            möjligt.
          </note>
          <note>
            Jag kommer från Göteborg, och vi hade inte heller någon upptäckt
            smittad under de åren, men vi säger inte att det är ett argument
            mot sprututbyten. Det finns mycket kvar att klara ut i detta,
            Morgan Johansson.
          </note>
          <note>
            Eftersom Morgan Johansson har alla svaren skulle jag vilja ställa
            en fråga: Varför permanentar Socialdemokraterna något där man
            inte vet om det fungerar? Så är det med sprututbyten. Det finns
            inga vetenskapliga belägg för att sprututbyte stoppar eller hindrar
            hivsmitta. Dessutom har vi i beslutet sagt att man ska kontrollera
            detta efteråt. Frågan är inte alls löst.
          </note>
          <note>
            Jag måste säga att jag tycker att det känns lite olustigt i magtrakten
            när Morgan Johansson tar in klassperspektiv. För mig och för Moderaterna
            spelar det ingen roll om det är en överklassunge eller en arbetarklassunge
            som fastnar i ett missbruk; alla ska ha samma stöd och hjälp.
            Socialdemokraterna har haft makten de senaste tolv åren och hade
            kunnat börja utvecklingen, men situationen är allvarlig. När det
            gäller människor över 18 år har vi ett mörkertal som är totalt,
            för ingen forskning har bedrivits på deras drogvanor och hur de
            introduceras till narkotika. Där har vi något att göra.
          </note>
          <note type="speaker">
            Anf. 81 Statsrådet MORGAN JOHANSSON (s) replik:
          </note>
          <note>
            Herr talman! Jag skulle nästan vilja uppmana Cecilia Magnusson
            vad gäller sprututbyte att börja diskutera med sina partikolleger
            i Skåne. Där driver man inte frågan att lägga ned det. Där finns
            faktiskt en förståelse för att detta kan ha en effekt på smittspridningen.
            Det är klart att ingen vet var man har blivit smittad, men detta
            är ett mönster som upprepats år efter år. Det är precis samma
            mönster. Vi ser att de allra flesta som smittats och upptäcks
            återfinns i Stockholm.
          </note>
          <note>
            Cecilia Magnusson pratar om mörkertal. Det stora mörkertalet
            finns i Stockholm och kanske också i Västra Götaland. I Skåne
            testar man i praktiken alla narkomaner. Det gör man med hjälp
            av sprututbytesprogram. Därför vet man att nollan i Skåne så att
            säga är faktisk, medan i de 1315 fall som kanske hittas i Stockholm
            eller i de enstaka fall som hittas i resten av landet vet man
            inte om mörkertal finns.
          </note>
          <note>
            Cecilia Magnusson efterlyser vetenskapliga studier. Ja, det finns
            sådana gjorda både på europeisk nivå och på global nivå. Jag brukar
            använda en artikel i The Lancet för några år sedan där man samlade
            ett antal studier. Man gick igenom 80 städer där en del hade sprututbyte,
            andra inte. Man visade en väldigt påtaglig effekt. Det är klart
            att det finns en vetenskaplighet i detta.
          </note>
          <note type="speaker">
            Anf. 82 CECILIA MAGNUSSON (m) replik:
          </note>
          <note>
            Herr talman! Det var intressant att höra. Men om vi inte har
            den totala kunskapen, varför permanenta något man inte vet fungerar?
            Den frågan står olöst.
          </note>
          <note>
            En annan fråga som Martin Nilsson inte svarade på var frågan
            om förstatligande och finansiering av § 34-vården. Jag hoppas
            verkligen att Morgan Johansson kan svara på den frågan. Det är
            en viktig fråga för de människor som hamnar i ett missbruk och
            ska försöka ta sig ut och som samtidigt är omhändertagna av samhället
            antingen som fångar på landets fängelser eller inom frivården.
            Varför vill inte Socialdemokraterna att kostnadsansvaret samlas
            på ett ställe i stället för som nu, att till del är det kriminalvården,
            till del kommunen? Det är väldigt konstigt.
          </note>
          <note>
            Sedan måste jag göra en kommentar kring brottsbekämpningen. Morgan
            Johansson slog sig för bröstet och sade: Nu får vi fler poliser.
            Men en blick i backspegeln: Vem var det som stängde Polishögskolan
            i tre terminer? Inte var det den borgerliga alliansen eller Moderaterna.
            Det var Socialdemokraterna. För att vi ska ha någon brottsbekämpning
            i det här landet måste vi för tusan se till att det kommer till
            fler poliser. Men det behövs många fler.
          </note>
          <note>
            Jag saknar också lite visioner. Hur går vi vidare? Vilken vision
            har Socialdemokraterna och Morgan Johansson när det gäller kriminalisering
            av bruket över hela EU? Den frågan har ni släppt i EU-samarbetet.
            Det senaste rambeslutet innehöll inte ett enda steg i rätt riktning.
            Utvidgat förverkande, Morgan Johansson, när får polisen det verktyget?
            De har väntat länge, och vi har krävt det länge.
          </note>
          <note type="speaker">
            Anf. 83 Statsrådet MORGAN JOHANSSON (s) replik:
          </note>
          <note>
            Herr talman! Man får säga att det är som spridda skurar mellan
            regnen att gå från § 34 till polis och till varför vi inte kriminaliserar
            i hela EU. Visserligen är vi starka i Sverige, det är vi, men
            jag tillmäter oss inte möjligheten att bestämma hur hela EU ska
            göra i sin narkotikapolitik. Jag vill inte det heller. Jag vill
            inte föra upp narkotikafrågan på det sättet. Jag är nämligen rädd
            för att vi får ett bekymmer som kanske i slutändan kommer att
            slå tillbaka på oss.
          </note>
          <note>
            Cecilia Magnusson är kvar i 90-talet. Hon tar fortfarande upp
            att Polishögskolan gjorde ett uppehåll under tre terminer, men
            hon glömmer att säga att den är öppen sedan åratal tillbaka och
            att vi dessutom har fått två nya polishögskolor, en i Umeå, en
            i Växjö. Kan inte Cecilia Magnusson någon gång besöka de nya polishögskolorna
            och se hur alla nya rekryter kommer ut? Det är unga människor
            med ny utbildning och med klipp i stegen som ska ut och jaga bovar
            och som gör det också. Att gå utifrån Lund: Vi hade för några
            år sedan 4 och har nu 14 som agerar mot gatulangning. Jag ser
            väldigt tydliga resultat. Det visar att vi inte kan stanna kvar
            vid 1990-talet och älta det som då skedde i en kris. Vi måste
            faktiskt vara beredda att ta klivet in i 2000-talet och se att
            antalet poliser nu ökar, med sammantaget 1 500 sedan år 2000 netto.
            Jag tycker nog att någon borde uppmärksamma Cecilia Magnusson
            på att detta faktiskt sker och sker på väldigt bred front.
          </note>
          <note>
            Vad gäller § 34-vården ska justitieutskottet, vad jag förstår,
            behandla förslaget till ny kriminalvårdslag som ju till en del,
            kanske till en ganska stor del, kommer att lösa kostnadsproblematiken
            eftersom man inför en ny typ av vårdvistelse. Om Cecilia Magnusson
            kan läsa propositionen lite noggrannare hittar hon kanske svaren
            på frågorna. Staten kommer nämligen att få ta ett större ansvar.
          </note>
          <note type="speaker">
            Anf. 84 JOHAN LINANDER (c) replik:
          </note>
          <note>
            Herr talman! Det är trevligt att vår gemensamma hemstad Lund
            får ett så stort utrymme i den här debatten. Men jag tycker inte
            alls att det känns speciellt bra att statsrådet gör narkotikapolitiken
            till en klassfråga. Det var väldigt tydligt i anförandet. Jag
            utgår från att Morgan Johansson inte menar att unga som bor på
            Östermalm eller i Täby ska få sämre hjälp att lämna ett missbruk
            än unga som bor i Perstorp eller för den delen på Norra Fäladen
            i Lund.
          </note>
          <note>
            Jag kan inte låta bli att reflektera över att Socialdemokraterna
            har bestämt sig för att buggning är oerhört viktig. Man kan fråga
            sig: Om buggning är så viktig för att bekämpa narkotikan, varför
            har Socialdemokraterna inte tagit upp det i sin narkotikapolitiska
            handlingsplan? Jag kan ge svaret själv, så behöver statsrådet
            inte skriva så ivrigt. Svaret är givetvis att den handlingsplanen
            har gjorts tillsammans med Vänsterpartiet och Miljöpartiet. I
            de partierna finns inget större intresse för buggning.
          </note>
          <note>
            Men jag är beredd att ta en buggningsdebatt när som helst. Centerpartiets
            inställning framförde jag tidigare.
          </note>
          <note>
            Vad vi egentligen ska debattera här i dag är målsättningen, hur
            vi ska komma närmare målsättningen ett narkotikafritt samhälle.
            Jag skulle också vilja höra om Morgan Johansson anser att mitt
            påstående om att narkotikan har blivit billigare stämmer och att
            priset tydligt indikerar, eller nästan säkert visar, att det har
            blivit mer narkotika i Sverige. Innebär det i så fall inte att
            Sverige under Socialdemokraternas regeringsår kommit längre ifrån
            målsättningen ett narkotikafritt samhälle?
          </note>
          <note type="speaker">
            Anf. 85 Statsrådet MORGAN JOHANSSON (s) replik:
          </note>
          <note>
            Herr talman! Johan Linander sade att man inte kan undgå att socialdemokratin
            väldigt gärna vill ha på plats en buggningslagstiftning. Nej,
            men det ville ju Johan Linander också till för bara några månader
            sedan. Sedan hände det någonting, vad jag förstår. Vad han nu
            har att svara på är varför Centern nu ingår i den allians som
            stoppar den och förhalar den ytterligare ett år. Vad han också
            måste svara på är om Centern, tillsammans med Kristdemokraterna,
            tänker fortsätta att låsa en eventuell borgerlig regering.
          </note>
          <note>
            90 % av all heroin som vi får in i Sverige kommer från Afghanistan.
            Det är inga enmansföretagare, det är en noggrant organiserad brottslighet.
            Vi lyckas ta de som är på gatan och de som är kurirer, men vi
            har svårt att komma åt dem som är högre upp i näringskedjan. Därför
            behöver vi, precis som alla andra nordiska länder, denna möjlighet.
            Den låser och förhalar nu Centern. Först förhalade Moderaterna
            den möjligheten i fyra år, förra mandatperioden. Folkpartiet var
            också väldigt tveksamt. Vi hade ingen majoritet då. Nu blir det
            en förhalning ytterligare ett år.
          </note>
          <note>
            Ge besked i sakfrågan, Johan Linander! Tänker ni även i regeringsställning
            fortsätta att låsa den här möjligheten? Det är i så fall ett väldigt
            dåligt besked när det gäller svensk narkotikabekämpning.
          </note>
          <note>
            Sedan försöker Johan Linander göra det så enkelt för sig. Tillgängligheten
            av narkotika har ökat, ja. Det gjorde den framför allt i början
            av 90-talet när det var en borgerlig regering. Jag skulle aldrig
            få för mig att säga att det var borgerlighetens fel att tillgängligheten
            av narkotika ökade då, därför att jag vet vad som var den bakomliggande
            orsaken, nämligen att Sovjetunionen föll ihop. Då öppnades transportvägarna
            genom Östeuropa och genom Ryssland. Därmed fick vi också en mycket
            större tillgång på narkotika. Det är därför som vi behöver ha
            effektiva instrument för att sätta åt denna organiserade brottslighet.
            Där är Johan Linander återigen svaret skyldig.
          </note>
          <note type="speaker">
            Anf. 86 JOHAN LINANDER (c) replik:
          </note>
          <note>
            Herr talman! Jag gjorde ett försök att komma in på vad vi skulle
            debattera, men jag får väl inse att Socialdemokraterna inte är
            intresserade av den narkotikapolitiska diskussion som jag trodde
            att vi skulle ha här i dag. Då ska jag i stället ta buggningsdebatten,
            så gärna, så gärna.
          </note>
          <note>
            Om Morgan Johansson hade lyssnat lite bättre på mitt tidigare
            replikskifte med Martin Nilsson, hade han redan hört svaret, men
            jag kan ta det igen.
          </note>
          <note>
            Centerpartiet är för buggning. Vi har motionerat om buggning
            tidigare. Men den måste genomföras på ett rättssäkert sätt och
            med tillräckligt skydd för den personliga integriteten.
          </note>
          <note>
            Socialdemokraterna lägger nu fram en buggningsproposition som
            innebär att man säger att det behövs en upplysningsplikt, att
            de som blir buggade måste få veta det i efterhand. Samtidigt säger
            man: Vi kan inte genomföra den nu, så först inför vi buggning
            och sedan ska vi börja utreda hur upplysningsplikten ska fungera.
          </note>
          <note>
            Detta är en felaktig ordning. Just för att det här är ett grundlagsskyddat
            område finns det en möjlighet i denna riksdag till minoritetsbordläggning
            av frågan under ett år. Vi är beredda att göra det. Vi hade önskat
            att den socialdemokratiska regeringen i stället hade kommit med
            ett rättssäkert förslag om buggning som hade skyddat den personliga
            integriteten, men det valde ni att inte göra. Därför kan vi bli
            tvungna att tillsammans med Vänsterpartiet, Miljöpartiet och Kristdemokraterna
            bordlägga frågan i ett år för att vi samtidigt ska kunna genomföra
            buggning och klara av rättssäkerheten och klara av den personliga
            integriteten. Nog om buggning.
          </note>
          <note>
            Statsrådet var också inne på att narkotika nu finns på utelistan.
            Jag önskar verkligen att han hade haft rätt, men tyvärr tror jag
            inte att det är så. Kontroller på de så kallade innekrogarna,
            inte minst i den här staden, visar tyvärr det motsatta, att också
            bland folk som anses tillhöra innefolket missbrukas det tyvärr
            en hel del narkotika.
          </note>
          <note type="speaker">
            Anf. 87 Statsrådet MORGAN JOHANSSON (s) replik:
          </note>
          <note>
            Herr talman! Det är klart att vi är långt ifrån det slutgiltiga
            målet om ett narkotikafritt samhälle. Det är klart att det fortfarande
            finns ungdomar som provar narkotika. Vad jag pekade på är att
            andelen 15-åringar som provat narkotika har minskat med en tredjedel
            på fyra år, samtidigt som ju tillgängligheten av allt att döma
            inte har minskat. Som jag förklarade i mitt tidigare inlägg har
            detta att transportvägarna har öppnats genom Östeuropa inneburit
            att tillgängligheten faktiskt har ökat. Men är det inte ganska
            stort att samtidigt som tillgängligheten av allt att döma fortfarande
            är stor är det ändå fler ungdomar nu som säger nej än tidigare?
            För första gången på 15 år har det visat på samma sak när man
            har testat de mönstrande pojkarna.
          </note>
          <note>
            Jag drar den slutsatsen att de insatser som vi har gjort hittills
            för att förebygga och bekämpa brotten och satsningarna på missbrukarvården
            faktiskt har haft en effekt. Det är därför som jag också begär
            riksdagens förtroende att få fortsätta med de åtgärderna och enligt
            den handlingsplan som vi nu har lagt fast. Men försök inte att
            blanda bort korten i den delen och hänvisa till att missbruket
            växte på 90-talet, därför att det har skett en väldigt påtaglig
            förändring under de senaste åren.
          </note>
          <note>
            Sedan är det uppenbart att Centerpartiet vrider sig i buggningsfrågan.
            Man vet inte riktigt vet vilken fot man ska stå på, och beslutet
            att man skulle säga nej i slutändan kom in väldigt sent. Vi gjorde
            ju upp med Folkpartiet om det här. Jag tycker att det är väldigt
            bra att vi nu får en ordentlig majoritet för det.
          </note>
          <note>
            Min enkla fråga var bara: Tänker ni i en eventuell borgerlig
            regering fortsätta att låsa frågan? Det har vi inte fått något
            som helst svar på. Det kan mycket väl vara så att om vi skulle
            få en borgerlig regering kanske vi ännu efter fyra år med den
            inte har löst frågan, därför att ni sitter och bromsar.
          </note>
          <note type="speaker">
            Anf. 88 TORKILD STRANDBERG (fp) replik:
          </note>
          <note>
            Herr talman! Jag vill bara göra två små kommentarer. Det kändes
            som väldigt, väldigt gammaldags att tala om våra barn och socialdemokratins
            barn. Att motivera sin inställning i narkotikafrågan med att det
            är vissa som i större omfattning än andra är drabbade av detta
            gissel tycker jag faktiskt, statsrådet, är närmast stötande. Det
            finns inga socialdemokratiska barn. Barn är alltid sina egna och
            sina föräldrars. Regeringen och statsrådets parti abonnerar inte
            på några barn, vare sig de bor i Degerfors eller i Landskrona.
          </note>
          <note>
            Det andra handlar om buggningen. Statsrådet var kolossalt noga
            med att gå igenom i vilka situationer olika partier hade varit
            för respektive emot. Det är väl en intressant historieskrivning.
            Vad statsrådet glömde i denna uppräkning var att hans parti i
            stort sett i 20 år haft regeringsmakten och inte förmått lägga
            fram något förslag förrän nu. Om olika partier vid olika tillfällen
            har varit för respektive emot, har socialdemokratin bara varit
            lat. Inget förslag på 20 år det är ganska illa.
          </note>
          <note>
            Jag skulle nu vilja komma till en fråga, och jag ska fatta mig
            så kort jag kan. Drogtester i skolan har vi identifierat som en
            möjlig väg för att upptäcka missbruk tidigt och kunna göra något
            åt det. Detta avfärdas ofta, och jag tillstår gärna att frågan
            inte alls är okomplicerad. Men det avfärdas ofta som integritetskränkande.
            Martin Nilsson sade tidigare att det var ett utslag av kontrolliberalism.
            Det kan man tycka. Men jag tycker att det är att lite snabbt avfärda
            någonting som har visat sig kolossalt effektivt där det har provats,
            även i vårt land och i strid med Skolverkets rekommendationer.
            De flesta elever i Helsingborg till exempel säger att det här
            är ett starkt stöd i deras förmåga att säga nej till narkotika.
          </note>
          <note type="speaker">
            Anf. 89 Statsrådet MORGAN JOHANSSON (s) replik:
          </note>
          <note>
            Herr talman! Det är nu den tredje borgerliga företrädaren som
            inte tycker om att jag tog upp klassperspektivet i narkotikafrågan.
            Jag förstår det, därför att ni gör ju allt för att skärpa klassmotsättningarna
            i er övriga ekonomiska politik. Ni vill inte erkänna att om man
            har i grunden stora klassklyftor och stora konflikter drabbar
            det på många olika sätt. Ett av de sätten är att om man får in
            droger i samhället är det ofta de som har det sämre ställt som
            faller igenom snabbast och som blir utslagna. Det var det som
            jag pekade på. När jag säger det, då känner Moderaterna, Folkpartiet
            och kanske också i viss mån Centern sig obekväma, för det vill
            man inte tala om. Man vill ju inte tala om klassklyftorna. Man
            vill inte tala om narkotikans, drogernas eller alkoholens betydelse
            i socialt hänseende.
          </note>
          <note>
            Inläggen från er alla tre är ganska betecknande för hur ni ser
            på detta.
          </note>
          <note>
            I mitt inlägg sade jag något annat som har med detta att göra,
            nämligen att länder som driver en politik som verkar för ökade
            klassklyftor aldrig kommer att klara narkotikafrågan på lång sikt.
            Jag tycker att ni alla tre, och kanske också Kristdemokraterna,
            borde fundera över: Hur ser vår ekonomiska politik ut? Medverkar
            den kanske till att skärpa klassmotsättningarna i vårt land? Får
            det kanske också effekt på narkotikasituationen?
          </note>
          <note>
            Det är den poäng jag hade, och det var den poäng som ni kände
            er lite obekväma inför. För vår del är klassperspektivet något
            absolut grundläggande också i detta fall.
          </note>
          <note>
            Drogtester för barn exemplifierade jag med England och sade att
            det är något som kan fungera i England. Narkotikasituationen i
            England är oerhört mycket värre än vad den är i Sverige. Ungefär
            7 % av 15-åringarna säger att de har prövat narkotika. När man
            lyssnar på Torkild Strandberg skulle man kunna tro att det är
            70 %. Så är det inte. Att då gå fram med den typ av generella
            åtgärder som han vill göra är inte motiverat.
          </note>
          <note type="speaker">
            Anf. 90 TORKILD STRANDBERG (fp) replik:
          </note>
          <note>
            Fru talman! Morgan Johansson får ha vilka klassperspektiv han
            vill för sin politik. Det kanske kan finnas skäl för det. Men
            att tala om socialdemokratins barn vidhåller jag är i det närmaste
            stötande. Det ger ett eko från en annan tid. Morgan Johansson
            tyckte att vi skulle hålla oss till 2000-talet. Jag instämmer
            i det. Jag tycker att Morgan Johansson också ska försöka stå kvar
            där.
          </note>
          <note>
            Det kanske fortfarande finns möjlighet att buggningsfrågan ska
            kunna lösas. Jag kan garantera att i justitieutskottet kommer
            vi från Folkpartiets sida inte att lämna någon sten ovänd för
            att få våra vänner i Centern och Kristdemokraterna att acceptera
            det förslag till lagstiftning som har lagts fram, även om det
            innebär justeringar av det. Vi kommer inte att lämna någon sten
            ovänd för att buggning ska kunna passera den här kammaren.
          </note>
          <note>
            Det vore klädsamt om statsrådet, i stället för att bara spela
            gnällvalsen över vissa av alliansens partier, gjorde ett och annat
            försök med sitt eget regeringsunderlag. Anledningen till att vi
            inte har buggning i Sverige är ju att Morgan Johansson och socialdemokratin
            har ett fullständigt odugligt regeringsunderlag på brottsbekämpningens
            område i vårt land.
          </note>
          <note>
            Att ett statsråd står och gnäller över oppositionens oförmåga
            att leverera politik i detta avseende är ganska häpnadsväckande.
            Hur vore det att se till sitt eget underlag innan man beklagar
            sig över något annat?
          </note>
          <note type="speaker">
            Anf. 91 Statsrådet MORGAN JOHANSSON (s) replik:
          </note>
          <note>
            Fru talman! Jag kan förstå att Torkild Strandberg ibland slirar
            på historieskrivningen. Han deltog nog inte i diskussionerna kring
            buggning som vi hade i riksdagen under den förra mandatperioden.
          </note>
          <note>
            Då var situationen den att Moderaterna länge vägrade lämna besked
            och förhalade frågan. I Folkpartiet hade vi en ledamot som hette
            Siw Persson som också hade mycket stora bekymmer med den här frågan.
            Folkpartiet röstade olika i den här frågan beroende på vilket
            år det var.
          </note>
          <note>
            Det är klart att vi inte fick någon majoritet när vi skulle pröva
            frågan i riksdagen under den förra mandatperioden. Nu har vi en
            majoritet därför att Folkpartiet är med på detta. Det är utmärkt.
            Bekymret är att bland annat Centern och Kristdemokraterna bildar
            en annan sorts allians och låser detta. Därmed förhalar vi det
            ytterligare ett år.
          </note>
          <note>
            Den fråga som jag vill att Torkild Strandberg funderar över är:
            Om olyckan är framme och vi får en borgerlig regering är inte
            Torkild Strandberg lite orolig hur många stenar han än vänder
            på att Centern och Kristdemokraterna kommer att fortsätta att
            låsa den här frågan? Alla beslut som fattas av regeringen måste
            ju vara kollektiva. Är inte Torkild Strandberg det minsta bedrövad
            och orolig för det?
          </note>
          <note type="speaker">
            Anf. 92 ULRIK LINDGREN (kd) replik:
          </note>
          <note>
            Fru talman! Varför engagera sig, frågar Morgan Johansson inledningsvis?
            Det beror på att hans socialdemokratiska barn är illa utsatta
            vad gäller missbruk.
          </note>
          <note>
            Jag kallar alla ungdomar och barn i Sverige för våra barn och
            ungdomar. Det gör alla kristdemokrater. Jag utgår ifrån att Morgan
            Johansson egentligen också menar det. Språkbruket blev olyckligt.
            Det är faktiskt lite stötande att tala om våra ungdomar. De är
            våra ungdomar förutsatt att de tillhör rätt klass.
          </note>
          <note>
            Enligt min bestämda mening är alla ungdomar i Sverige våra ungdomar.
          </note>
          <note>
            Den grundläggande frågan är ju satsningarna på välfärden. Det
            talade jag med Martin Nilsson om i ett tidigare replikskifte.
          </note>
          <note>
            Jag vill ställa en liknande fråga som den vi tidigare har debatterat
            till Morgan Johansson: Anser Morgan Johansson att ni i tid har
            tagit itu med missbrukssituationen i Sverige? Här finns det skillnader.
            Kristdemokraterna anser att vi i ett betydligt tidigare skede
            skulle ha prioriterat de här frågorna. Det har vi visat i praktisk
            politik i våra budgetalternativ. Vi har lagt mer pengar på kommuner
            och landsting i många år. Vi har lagt mer pengar på psykiatrin
            och vi har lagt mer pengar på kriminalvården för att vi skulle
            kunna bjuda upp bättre i motståndet mot missbrukets utveckling
            och ge fler möjlighet till behandling.
          </note>
          <note>
            Den grundläggande frågan är: Har ministern i tid tagit ansvar
            med sin regering för att stävja den mycket alarmerande utveckling
            vi har haft inom narkotika- och alkoholpolitikens område?
          </note>
          <note type="speaker">
            Anf. 93 Statsrådet MORGAN JOHANSSON (s) replik:
          </note>
          <note>
            Fru talman! Man kan naturligtvis ifrågasätta om man borde ha
            gått in med ännu mer resurser ännu tidigare än vad vi har gjort.
            Vi har gått in med miljardbelopp under 2000-talet för att förstärka
            förebyggandet. Man kan naturligtvis säga att vi borde ha gått
            in med ännu mer.
          </note>
          <note>
            Man kan inte göra det så enkelt för sig som Kristdemokraterna
            gör och säga att Kristdemokraterna har anslagit mer pengar. Problemet
            med era budgetmotioner är att de aldrig är finansierade. Det visar
            sig också i alla analyser som ekonomer gör av era motioner. Det
            är som vanligt med kristdemokratiska budgetunderlag; man slirar
            på siffrorna och hämtar ofta uppgifter direkt från luften.
          </note>
          <note>
            Det fungerar inte i regeringsställning. Det visade sig ju när
            ni sist fick möjlighet att styra. Så kan man inte styra ett land.
          </note>
          <note>
            Vi har gått in med ganska stora resurser. På de förebyggande
            insatserna är det över 1 miljard de senaste fem åren. Det gäller
            också sådant som är förebyggande i annat avseende, som till exempel
            skolhälsovården. Det är en viktig pusselbit om man ska klara detta.
          </note>
          <note>
            Sedan 1999 har antalet kuratorer i vårt land ökat med 38 %. Antalet
            skolpsykologer har ökat med 44 %. Antalet skolsköterskor har ökat
            med 22 %. Det har skett bland annat till följd av de öronmärkta
            resurser som vi gav skolan, 5 miljarder sammantaget under fem
            år.
          </note>
          <note>
            En viktig del för att upptäcka sociala problem och missbruk i
            tid är att det finns en elevhälsovård som fungerar. Det har vi
            satsat på och lyft fram på ett väldigt tydligt sätt.
          </note>
          <note>
            Kristdemokraterna är också förnärmade över att vi pratar klassperspektiv
            och narkotika. Om man har en politik som syftar till att öka klassklyftorna
            i landet vill man naturligtvis inte höra talas om att narkotikafrågan
            kanske också är en klassfråga.
          </note>
          <note type="speaker">
            Anf. 94 ULRIK LINDGREN (kd) replik:
          </note>
          <note>
            Fru talman! Jag har inte för ett ögonblick betvivlat att narkotikamissbruket
            också har en klassdimension och att den som är sämre ute i samhället
            på olika sätt, bland annat ekonomiskt, ligger tuffare till också
            när det gäller missbruk. Därför är det väldigt allvarligt att
            Socialdemokraterna visar den uppenbara likgiltigheten inför ungdomsarbetslösheten.
          </note>
          <note>
            Det är klart att det finns samband. Det jag reagerade emot var
            talet om exklusivitet, att just de ungdomar som man kan kalla
            för socialdemokratiska är våra ungdomar. Enligt min mening är
            alla barn och ungdomar i Sverige våra ungdomar.
          </note>
          <note>
            Jag tackar för att det åtminstone finns ett halvt medgivande.
            Man kan ifrågasätta, säger Morgan Johansson, om vi har ingripit
            i tid. Ja, det kan man minsann ifrågasätta.
          </note>
          <note>
            Vi har sett många års utveckling åt fel håll på missbruksområdet
            utan att Socialdemokraterna har ingripit. Nu ger jag gärna igen
            ett erkännande att vi har enighet om att vi tillsammans ska försöka
            återta kapacitet och satsa mer på välfärden. Men ni ligger efter.
            Vi har satsat betydligt mer i våra budgetalternativ.
          </note>
          <note>
            Sedan går det naturligtvis an att kritisera våra finansieringsalternativ.
            Och när det passar så är det så att säga fel finansiering enligt
            Socialdemokraterna. Då angrips vi för det och kallas för högerparti
            och så vidare. Och ibland sägs det att det inte är en real och
            fungerande finansiering. Så varierar kritiken.
          </note>
          <note>
            Men vi står för våra budgetalternativ. Vi anser att det är viktigt
            att öppet och ärligt redovisa detta. Och vi väljer bort annat
            i våra budgetalternativ för att kunna finansiera viktiga välfärdssatsningar
            inom psykiatrin, kommuner och landsting, skolhälsovård men även
            sådant som kriminalvården för att den ska ha ett substantiellt
            innehåll.
          </note>
          <note>
            Jag skulle också vilja ha ett förnyat och betydligt klarare besked
            än det som vi har fått tidigare om hur du ser på risken för att
            våra kommunala drogsamordnare så att säga förskingras. Kan du
            ge ett besked om det?
          </note>
          <note type="speaker">
            Anf. 95 Statsrådet MORGAN JOHANSSON (s) replik:
          </note>
          <note>
            Fru talman! Beträffande de kommunala drogsamordnarna ser jag
            fram emot att när vi nu satsar så mycket pengar 250 miljoner i
            år och 260 miljoner nästa år är det en väldigt tydlig signal till
            kommunerna att detta är någonting som vi kan fortsätta att satsa
            på. Jag har faktiskt inte sett signaler av den karaktären som
            Ulrik Lindgren lyfter fram, att man skulle göra sig av med kommunala
            drogsamordnare, särskilt inte mot bakgrund av att kommunerna nu
            faktiskt har mer pengar än vad de har haft på väldigt länge. Kommunsektorn
            har ju 1015 miljarder i överskott. Jag ser alltså inte den signalen.
          </note>
          <note>
            Ulrik Lindgren säger att vi under många år har sett att det har
            gått åt fel håll i fråga om narkotikaanvändningen. Ja, vi såg
            det under 90-talet. Tillgängligheten ökade, vilket innebar att
            fler ungdomar provade narkotika.
          </note>
          <note>
            Men glöm då inte bort, Ulrik Lindgren, att vi sedan fyra år tillbaka
            faktiskt ser en minskning när det gäller antalet ungdomar som
            provar narkotika. Vi ser faktiskt också en minskning när det gäller
            drickandet bland ungdomar. Det är det som jag tar fasta på. Och
            jag säger att det kanske kan vara så att våra insatser har haft
            effekt. Det får inte effekt på ett, två eller tre år. Men det
            kan få effekt på fyra, fem eller sex år. Och det är därför som
            dessa satsningar måste vara långsiktiga.
          </note>
          <note>
            Om Ulrik Lindgren vill ge mig ett erkännande, ge mig då också
            ett erkännande för att det ser ut att ha blivit bättre under dessa
            år när det gäller den frågan.
          </note>
          <note>
            Ulrik Lindgren gav också ett visst erkännande när det gäller
            att detta också är en klassfråga. Han sade att det också är en
            klassfråga. Men varför ska ni då lägga fram förslag som skärper
            klasskillnaderna i Sverige? Förstår ni inte den kopplingen?
          </note>
          <note>
            Min uppmaning till Ulrik Lindgren är därför att ni ska gå tillbaka
            och titta i er ekonomiska politik. Om ni verkligen vill verka
            för att förbättra de sociala förutsättningarna i vårt land, då
            ska ni inte lägga fram förslag som skärper klassmotsättningarna
            i vårt land.
          </note>
          <note type="speaker">
            Anf. 96 LENA ADELSOHN LILJEROTH (m):
          </note>
          <note>
            Fru talman! Innan jag börjar med mitt anförande skulle jag vilja
            lämna över ett vackert rött häfte med sidenband till statsrådet
            Morgan Johansson. Det är 4 000 namnunderskrifter insamlade i Västernorrland,
            i huvudsak i Sundsvall, från nätverket Vileda som består av ett
            70-tal organisationer med företrädare på läktaren i dag. Och jag
            hoppas att statsrådet åtminstone ögnar igenom detta.
          </note>
          <note>
            Fru talman! Det är till stor del med sorg som jag står här i
            dag eftersom jag vet att majoriteten här i kammaren senare i dag
            kommer att rösta igenom en lag som så tydligt strider mot den
            uppfattning som svenska folket har, nämligen att det är och ska
            förbli förbjudet att knarka.
          </note>
          <note>
            Detta lagförslag om utbyte av sprutor och kanyler är därför ett
            stort misstag.
          </note>
          <note>
            Svenskar beskylls ofta för att vara naiva intill dumhetens gräns.
            Att säga att det är naivt är väl det bästa man kan säga om detta
            lagförslag. Och med det, fru talman, yrkar jag bifall till reservation
            18.
          </note>
          <note>
            Intentionerna däremot kan väl ingen sätta sig emot? Det är givet
            att alla vill förebygga spridning av hiv-infektion och andra blodburna
            infektioner bland personer som missbrukar narkotika som det står
            i förslaget. Att landstingen dessutom ska erbjuda vård och avtändning,
            i utbyte mot sprutor och kanyler, låter ju bra men blir troligen
            ett spel för gallerierna eftersom detta sannolikt inte kommer
            att fungera. Det tycker jag också har framkommit i en del av replikskiftena.
          </note>
          <note>
            Den 20-åriga försöksverksamhet som har skett i Skåne och som
            är mycket omtvistad bland sjukvårdspersonal, bland socialarbetare,
            bland organisationer på fältet och inte minst bland före detta
            narkomaner ska nu enligt förslaget bli legio i hela landet.
          </note>
          <note>
            Vi moderater anser att detta är helt fel väg att gå. Vi riskerar
            faktiskt snarare ett accelererande missbruk och därmed också att
            fler människor kommer att smittas av hiv eller hepatit.
          </note>
          <note>
            Jag ska här i huvuddrag förklara våra invändningar.
          </note>
          <note>
            Narkotikan flödar i Europa, vilket flera har vittnat om, och
            starka krafter driver på för att luckra upp motståndet. Det finns
            flera skäl. Det handlar om såväl uppgivenhet som ekonomiska intressen.
          </note>
          <note>
            Jag har också upptäckt att det finns en skrämmande attityd bland
            somliga, förmodligen ganska många, som i korthet kan sammanfattas
            i orden: Låt dem knarka ihjäl sig. Det blir billigare så. Det
            är en inställning som skrämmer mig och, utgår jag från, alla andra
            som sitter här och på läktaren.
          </note>
          <note>
            Internationell forskning visar att ju mer negativ syn ungdomar
            har på narkotika, desto mindre benägna blir de att prova. Och
            omvänt: Om samhället har en mer tillåtande attityd till missbruk
            riskerar också ungdomars eget motstånd att luckras upp.
          </note>
          <note>
            Jag är övertygad om att vi kan tacka vår hittills restriktiva
            narkotikapolitik för att trots allt färre unga här i Sverige testar
            och fastnar i droger. Det är en stor skillnad gentemot många andra
            länder i Europa.
          </note>
          <note>
            Förbud fungerar nämligen så länge det finns en kontrollfunktion.
          </note>
          <note>
            Nu visar det sig det finns siffror på det att andelen unga som
            testar droger i Malmö är större än i övriga landet. Vad säger
            det? Kanske ingenting. Eller också gör det det. Det vet vi inte.
            Signaler är nämligen viktiga.
          </note>
          <note>
            Sprututbytesprogrammet ska förhindra spridning av hepatit och
            hiv, sägs det. Och Socialstyrelsen ska ge tillstånd till de landsting
            som vill öppna sprutmottagningar.
          </note>
          <note>
            Men det märkliga med hela denna fråga är att Socialstyrelsens
            egna utvärderingar inte ger stöd för att sprututbyte skulle skydda
            mot hivsmitta bland injicerande narkomaner.
          </note>
          <note>
            Vi har, gudskelov, inte någon hivepidemi bland missbrukare i
            Sverige. Tvärtemot vad många tror är narkomaner, till skillnad
            från många andra, medvetna om riskerna och försiktiga. Det är
            en följd av att det har varit en omfattande information under
            lång tid.
          </note>
          <note>
            I Stockholm anmäldes i fjol ungefär 200 nya hivfall. Av dem är
            bara mellan 15 och 20 narkomaner. Statsrådet var själv inne på
            detta. Nästan alla övriga hade blivit smittade sexuellt, och det
            gäller även för hälften av de hivsmittade narkomanerna. Det handlar
            alltså om totalt sjuåtta personer som kan ha blivit smittade via
            sprutor. Det är tragiskt nog, men det borde ge lite perspektiv
            på frågan.
          </note>
          <note>
            Oskyddade samlag är en betydligt vanligare orsak till hiv, även
            bland narkomaner. Mot det hjälper inga fria sprutor i världen,
            däremot fria kondomer. Och sådana kan man mycket väl dela ut.
          </note>
          <note>
            Sedan måste man också veta hur missbruksmiljöerna ser ut. Injicerande
            är ofta en kollektiv sysselsättning. Att dela ut rena sprutor
            hjälper inte när smittan finns i själva injektionslösningen och
            kanske också i de bomullstussar genom vilka man drar upp denna
            lösning. Och den, statsrådet, som tar sin jungfrusil frågar inte
            i första hand efter oanvända rena sprutor.
          </note>
          <note>
            I Stockholm kunde man också i fjol notera en helt ny trend. För
            första gången fanns det bland de hivsmittade fem mycket unga narkomaner.
            Det är tveksamt om de hade kvalat in med tanke på den 20-årsgräns
            som man nu vill ha enligt Socialstyrelsens normer.
          </note>
          <note>
            Sprututbyte kommer att rädda liv, hävdar förespråkarna. Varje
            år dör närmare 400 personer till följd av sitt knarkande många
            av överdoser och andra i olyckor. Men ett fåtal av dem en eller
            två personer gör det därför att de är smittade av hiv och har
            utvecklat aids.
          </note>
          <note>
            Men med fria sprutor underhåller samhället i stället det missbruk
            som många av dem senare kommer att dö i.
          </note>
          <note>
            Skåne har flest narkotikarelaterade dödsfall i landet, trots
            fria sprutor.
          </note>
          <note>
            I den betydligt större Göteborgsregionen är dödligheten inte
            ens hälften så stor som i Skåne, trots eller tack vare att man
            inte delar ut sprutor.
          </note>
          <note>
            Ett annat argument är att sprutmottagningar kommer att hjälpa
            till att motivera missbrukarna att söka vård. Men snälla tror
            ni själva på det här?
          </note>
          <note>
            I Skåne har det gjorts ytterst få LVM-anmälningar från sprututbytesmottagningarna
            trots att i princip alla där uppfyller kraven för LVM. Socialtjänsten
            i Skåne har förlitat sig på de glesa rapporterna som man får från
            sprututbytesmottagningarna i stället för att själv aktivera sig
            för att få in missbrukarna i vård.
          </note>
          <note>
            Det är förbjudet att knarka i Sverige, fru talman. Det är förbjudet
            att sälja narkotika. Men vid sprutmottagningarna i Skåne har personalen
            enligt en omfattande rapport från Stockholms förra socialläkare
            Anders Anell motsatt sig att polisen ska agera mot den narkotikaförsäljning
            som sker i anslutning till mottagningen. Motivet från personalen
            är att området ska vara en frizon där missbrukarna inte ska vara
            oroliga för att polisen ska gripa in. Vad är det för signaler?
          </note>
          <note>
            Och vad blir nästa steg? Är det skattefinansierade sprutrum,
            som man har i Oslo, där narkomanerna kan få hjälp att injicera?
            Erfarenheterna därifrån med den så kallade sprutbussen visar att
            75 % delar verktyg, som det kallas, trots att de har fått rena
            sprutor. Det ser ut som en tanke att Oslo har den högsta dödligheten
            bland narkomaner i Norden.
          </note>
          <note>
            Är det svårt att få tag på rena sprutor? Nej, det är det inte
            heller. Det kan de flesta narkomaner vittna om. Sprutorna kostar
            ungefär en tia styck. Men det är naturligtvis bekvämt att få dem
            gratis. Jag har en spruta med mig här som jag har köpt på apoteket
            i Helsingfors. Den kostade ungefär 1 euro. I Helsingfors har man
            fria sprutor. Jag besökte en mottagning där. Där finns en epidemi
            med hiv bland missbrukare. Den här kopplingen finns alltså inte.
          </note>
          <note>
            Mottagningarna ska underlätta kontakten med missbrukare. Men
            i stort sett samtliga organisationer på fältet, från Kriminellas
            Revansch i Samhället till Föräldraföreningen Mot Narkotika eller
            Sveriges Invandrare Mot Narkotika, förnekar att det skulle vara
            svårt att få kontakt med missbrukare eller för den delen att få
            dem att vilja testa sig för hepatit.
          </note>
          <note>
            Mycket av det arbete som sker i dag på mottagningarna i Lund
            och Malmö är bra. Det kan fortsätta, anser vi, utan någon utdelning
            av sprutor. Sådana här goda erfarenheter finns redan på flera
            andra håll i landet. I Stockholm finns Hållpunkt Maria. De finns
            också i Uppsala och på andra håll. Bygg vidare på detta!
          </note>
          <note>
            Det är också en myt att fria sprutor skulle skydda mot hepatit
            B. Häromåret var det 34 fall av hepatit B i Skåne mot 20 i Stockholm.
            Det handlar om vaccinering och att landstinget satsar resurser
            på det.
          </note>
          <note>
            Däremot finns det fortfarande stora brister på vårdområdet. Avgiftnings-
            och vårdplatser saknas på många håll. I de drygt 50 remissvar
            som har kommit in är ett återkommande tema att uppsökande arbete
            är en mycket effektivare motivation än det sprututbyte som här
            föreslås.
          </note>
          <note>
            Det är inte, fru talman, hjälp att kunna fortsätta knarka som
            behövs utan hjälp att kunna sluta.
          </note>
          <note>
            I detta anförande instämde Magdalena Andersson, Maud Ekendahl,
            Cristina Husmark Pehrsson och Cecilia Magnusson (alla m) samt
            Ulrik Lindgren och Chatrine Pålsson (båda kd).
          </note>
          <note type="speaker">
            Anf. 97 Statsrådet MORGAN JOHANSSON (s) replik:
          </note>
          <note>
            Fru talman! När man lyssnar på Lena Adelsohn Liljeroth ställer
            man sig en första fråga. Om nu detta som har genomförts i Skåne
            under 20 års tid är så hemskt varför har ni då inte avbrutit det?
            Har Lena Adelsohn Liljeroth talat med sina moderata partikolleger
            i Skåne om detta? Varför har inte Moderaterna där engagerat sig
            mot det?
          </note>
          <note>
            När ni var i regeringsställning allra senast hade ni justitieministerposten
            Gun Hellsvik. Då pågick sprututbytesverksamheten. Varför såg ni
            inte till att den avbröts då? I stället lade ni frågan i utredning
            efter utredning. Jag tror att Socialstyrelsen har gjort fyra utvärderingar.
            Förr eller senare kommer man till en punkt då man inte kan fortsätta
            med detta och då man tappar sitt ledarskap om man inte klarar
            av att bestämma sig. Ska detta fortsatt vara tillåtet eller ska
            det inte var tillåtet?
          </note>
          <note>
            Slutargumenten låter så här: När det gäller hivsituationen var
            det förra året 15 narkomaner som fick hiv i Sverige totalt sett.
            14 av dem fanns i Stockholm, och ingen i Skåne. Den bilden har
            funnits år efter år. Det hjälper inte hur mycket Lena Adelsohn
            Liljeroth diskuterar detta och försöker dra fram andra länder
            eller andra exempel. De siffrorna står kvar.
          </note>
          <note>
            Jag säger att riksdagen inte bör tvinga Region Skåne att lägga
            ned. Riksdagen bör säga att man får lov att fortsätta men att
            det då gäller att man skärper framför allt vårdsituationen i regionen.
            Det är också det som man landar på i slutändan. Jag instämmer
            absolut i att det behöver göras mycket större insatser när det
            gäller missbrukarvården. Det är därför vi går fram med över 800
            miljoner i öronmärkta pengar till missbrukarvården under de här
            åren.
          </note>
          <note type="speaker">
            Anf. 98 LENA ADELSOHN LILJEROTH (m) replik:
          </note>
          <note>
            Fru talman! Jag ska börja bakifrån. Om ni ska hålla på att slåss
            om vem som ger mest pengar så kan jag glädja er med att säga att
            Moderaterna ger mer till missbrukarvård än vad Socialdemokraterna
            gör visserligen bara 25 miljoner. Det skulle kunna göras mer,
            men i alla fall.
          </note>
          <note>
            Jag kan instämma i detta. Också för mig är det obegripligt att
            det finns moderater i Skåne som försvarar projektet. Vi har noterat
            att detta är en fråga som går genom partierna. Ingrid Burman,
            som företräder Vänsterpartiet och som jag vet är en stark motståndare
            till det här, tvingas nu hålla god min. Hennes parti är totalt
            delat, och så ser det också ut på flera andra håll. Inom Folkpartiet
            är man klart emot detta i Stockholm, men för här i riksdagen.
            Detta är en fråga som så många andra tack och lov eller tyvärr,
            beroende på hur man ser det skär rakt igenom.
          </note>
          <note>
            Dem som jag har haft kontakt med, det vill säga många av de organisationer
            som verkar på fältet, har en kunskap om missbruksmiljöerna som
            jag tror att besökare och politiker ibland saknar. Det säger jag
            utan att för den skull vilja nedvärdera de argument som även mina
            kolleger bland de moderata företrädarna i Skåne har. Vi har fört
            långa diskussioner om det här. Det handlar om de ökade kraven
            som statsrådet var inne på och som nu kommer att gälla enligt
            Socialstyrelsens normer i förslaget. De skulle innebära att mottagningarna
            i Skåne får slå igen bums, för de har mycket att bevisa innan
            de når upp till de krav som ställs trots att de har hållit på
            i över 20 år.
          </note>
          <note type="speaker">
            Anf. 99 Statsrådet MORGAN JOHANSSON (s) replik:
          </note>
          <note>
            Fru talman! Det är det som är det fina med förslaget. Det skärper
            de krav som ska gälla. Jag tycker inte att det är okej att samhället
            står för fria sprutor till aktiva narkomaner när det samtidigt
            inte orkar stå för avgiftning för dem som vill sluta. Det tycker
            inte jag är en bra ordning.
          </note>
          <note>
            Det är precis därför vi gör den här regleringen. Vi knyter detta
            till att det måste finnas en väl fungerande vårdkedja så att man
            kan komma in i avgiftning, vård, behandling och sedan eftervård
            som också fungerar. Sedan späder vi på med öronmärkta pengar från
            statens sida för att underbygga missbrukarvårdssatsningen.
          </note>
          <note>
            Lena Adelsohn Liljeroth konstaterar att moderaterna i Skåne har
            en annan linje. Det kan ju vara så att de har sett att detta inte
            leder till en ökning av nyrekryteringen av narkomaner. För övrigt
            finns det ingen forskningsrapport som har lyckats peka på ett
            sådant samband. Det är så enkelt att det inte är tillgång på sprutor
            som gör människor till narkomaner, lika lite som det är tillgång
            på glas som gör människor till alkoholister. Det är helt andra
            faktorer som ligger bakom att man hamnar i ett missbruk.
          </note>
          <note>
            Däremot måste man, inte minst som smittskyddsansvarig, ta den
            problematik som finns när det gäller hivsituationen på allvar.
          </note>
          <note>
            I mitten av 80-talet smittades över hälften av alla sprutnarkomaner
            i Stockholm inom loppet av åtta månader. Det kan gå oerhört snabbt
            om smittan kommer in i missbrukargruppen, och det var precis det
            som inträffade. Vi ser nu en pågående hivepidemi också på andra
            ställen om man går utomlands, till exempel i Estland och S:t Petersburgsområdet.
            Förringa inte problematiken här! Förringa inte den smittspridning
            av hiv som sker i missbrukargruppen! Den är ett väldigt stort
            och påtagligt problem. Vi vet att vi har noll i kolumnen år efter
            år i Skåne, medan vi alltjämt har en förhållandevis förskräckande
            spridning i missbrukargruppen i Stockholm.
          </note>
          <note type="speaker">
            Anf. 100 LENA ADELSOHN LILJEROTH (m) replik:
          </note>
          <note>
            Fru talman! Snälla statsrådet! Om han har lyssnat på det jag
            sade tidigare i mitt anförande kan han inte komma och säga att
            jag förringar problemet. Det är ju just det jag inte gör. Däremot
            har vi helt olika uppfattningar om hur vi löser det.
          </note>
          <note>
            Det är mycket riktigt att nu kommer steg 2. Jag vet att åtminstone
            fyra landsting, bland annat stora Västra Götaland, har sagt nej.
            De kommer inte att genomföra det här. De kommer i stället att
            satsa resurserna på någonting annat. De tror inte att det här
            är lösningen. Det gör inte jag heller.
          </note>
          <note>
            Den stora hivsmitta som vi har handlar om så kallat annat sexuellt
            beteende. Det gäller nästan alla dem som i dag drabbas av hiv.
            Det är ett väldigt litet fåtal som tragiskt nog det sade jag också
            i mitt anförande får det genom orena sprutor. Det är inte ens
            en garanti med rena sprutor, eftersom smittan kan finnas i själva
            injektionslösningen. De som tar sin jungfrusil kan faktiskt också
            bli smittade första gången, och då är det inte en ren spruta som
            man frågar efter.
          </note>
          <note>
            Jo, jag tror att det här sprututbytet faktiskt kan leda till
            att fler börjar knarka. De som redan i dag får sprutor värvar
            ju nya narkomaner och får också någonstans tillstånd att fortsätta
            knarka. Det är via andra som man dras in i narkotikamissbruket.
            Dessutom riskerar de att dö av en överdos innan de ens haft en
            chans, eller risk, att utveckla hiv.
          </note>
          <note>
            Jag tror inte att det här förslaget är bra. Jag hoppas innerligt
            att det heller inte kommer att bli någon uppföljning av detta
            ute i landet utan att man satsar på information, vård och avgiftning.
            Det är enda sättet att lösa detta.
          </note>
          <note type="speaker">
            Anf. 101 KARIN GRANBOM (fp):
          </note>
          <note>
            Fru talman! En stor del, kanske alla, av Sveriges tunga narkotikamissbrukare
            hittar man i svensk kriminalvård om man ser över en lite längre
            tidsperiod. Varje dag finns det i kriminalvårdens anstalter och
            i frivården mellan 8 000 och 9 000 personer som har problem med
            narkotika. Flera av dem återfinns just i kriminalvården för att
            de missbrukar. De har på ett olagligt sätt finansierat sitt missbruk,
            och blir de inte fria från sitt missbruk kommer de att hamna där
            igen.
          </note>
          <note>
            Det här betyder att om vi skulle satsa ordentligt på behandling
            för dömda skulle vi nå en stor del av Sveriges narkotikamissbrukare.
            Vi skulle också inleda en verkligt stor reform mot brottslighet.
            Behandling av missbruk är i högsta grad ett återfallsförebyggande
            arbete.
          </note>
          <note>
            Men det finns i dag ett antal problem som omöjliggör visionen
            om en kriminalvård som statistiskt märkbart lyckas minska antalet
            missbrukare.
          </note>
          <note>
            Vi i Folkpartiet har två reservationer, 22 och 23, som handlar
            om differentiering i anstalt och kontroll av narkotika på anstalter
            och häkten. De här reservationerna står vi förstås bakom. Jag
            kommer att tala utifrån dessa och börjar med det som kallas differentiering.
          </note>
          <note>
            Det handlar om att de som inte missbrukar inte ska behöva befinna
            sig i miljöer med missbrukare och uppenbar tillgång till narkotika.
            I dag har man inrättat sju anstalter där det bara ska finnas intagna
            som vill ha stöd för att bli av med sitt missbruk. Det är en bra
            ambition. På fyra av de här anstalterna ska det vara strikt narkotikafritt.
            Det ska inte finnas några intagna som har ett pågående missbruk.
            Men man lyckas inte med den här differentieringen. Även på de
            beslutade fyra anstalterna som ska vara narkotikafria finns det
            intagna med missbruksproblem. Det är överbeläggningen som gör
            det mycket svårt att skapa anstalter utan missbruk. Kan man inte
            fylla de här fyra anstalterna som jag pratar om med personer som
            inte använder narkotika måste man fylla på med dem som har pågående
            missbruksproblem, och det är sorgligt.
          </note>
          <note>
            Kriminalvården har också i andra anstalter inrättat olika typer
            av avdelningar graderade efter drogfrihet och motivation att sluta
            med missbruk. Inte heller där klarar man att differentiera. Det
            här innebär tydliga problem. En person som har en negativ inställning,
            och som kanske dessutom ser till att det kommer in narkotika på
            avdelningar och anstalter, kan sabotera för väldigt många andra
            individers framåtskridande. Därför måste differentieringen bli
            bättre och fler anstaltsplatser skapas.
          </note>
          <note>
            Därutöver vill jag säga att eftersom resurserna för narkotikabekämpning
            och kriminalvården i allmänhet är starkt begränsade ska det vara
            tydligt att den största satsningen ska gå till dem som verkligen
            själva vill ha stöd för att leva ett narkotikafritt liv. Vi kan
            ha en ambition att lyfta alla, men vi kommer inte att klara det.
            Därför tycker jag att man ska vara så rak att man ska säga att
            det är viktigt att vi tar reda på vilka som verkligen vill bli
            narkotikafria, och sedan ska vi satsa på dem. Då hjälper vi mest
            för de pengar som vi har.
          </note>
          <note>
            Vi vet att sysselsättningen i anstalt har minskat kraftigt. Nu
            är den i stort sett nere på ett minimum. Har man ingenting att
            göra är det lätt att falla i apati och destruktiva beteendemönster.
            Sysslolösheten i anstalt är definitivt en bidragande orsak till
            att intagna fortsätter med ett missbruk. Arbete på anstalt måste
            därför få ett uppsving.
          </note>
          <note>
            Behandlingsverksamhet finns på anstalterna, och ibland är den
            mycket bra, men det är långtifrån alla som behöver som får gå
            en kurs. Fler programledare måste utbildas för att fler intagna
            ska kunna genomgå behandling. Dessutom är det viktigt att se till
            att kursen inte ges i början av en påföljd, och sedan händer ingenting
            fram till frigivningen. Uppföljningen av påverkansinsatser måste
            ske kontinuerligt. Dessutom ska det finnas avtal klara med socialen
            och andra organisationer som tar vid efter frigivningen, annars
            kan hela satsningen i kriminalvården vara intet värd.
          </note>
          <note>
            Frivården, som tyvärr ofta glöms bort när vi diskuterar kriminalvård,
            har ett mycket viktigt arbete att bedriva när det gäller att ge
            stöd till missbrukare. De träffar årligen 5 000 missbrukare.
          </note>
          <note>
            Kontraktsvård som genomförs inom frivården kan vara ett mycket
            effektivt sätt att behandla missbruk. Många gånger är det effektivare
            än om samma behandling skulle ske i anstalt. Men då är det viktigt
            att vi tar tag i frågan om att domstolar ibland anser sig tvingade
            att döma till fängelse just därför att kommunerna inte har pengar
            att satsa på kriminalvård.
          </note>
          <note>
            Frivården är hårt ansträngd, och den kommer i framtiden att bli
            ännu mer tyngd med intagna som tillåts omvandla sina fängelsestraff
            till fotboja och andra påföljder. Detta för mig in på frågan om
            förmånssystem i anstalt.
          </note>
          <note>
            Kriminalvårdskommittén har presenterat ett system för att belöna
            skötsamhet respektive bestraffa misskötsamhet i anstalt. Nu har
            regeringen lyft ut den allra största belöningen som kommittén
            föreslog, nämligen att intagna som skött sig exemplariskt i anstalt
            ska få vistas helt utanför anstalten efter halva tiden. Frivården
            ska i framtiden få ta ansvaret också för de här personerna.
          </note>
          <note>
            Nästa debatt som vi ska ha om kriminalvården kommer att handla
            om regeringens förslag, som jag pratade om. Om det förslaget finns
            det mycket att säga, men jag tänkte inte föregripa den debatten
            i dag. En sak vill jag dock ha sagt, som är särskilt relevant
            för den här debatten. Det är att det är beklagligt att regeringen
            inte lyckats lägga fram ett förslag som ger intagna möjlighet
            att få belöningar och också bestraffningar omedelbart efter ett
            beteende, och att denna konsekvens också kan komma i anstalt.
            Mindre belöningar i anstalt för dem som har hållit sig fria från
            droger en tid skulle definitivt ge drivkrafter att hålla sig borta
            från narkotika. En vägran att följa behandlingsplan eller avge
            urinprov borde också snabbt följas av tydliga konsekvenser.
          </note>
          <note>
            I det här sammanhanget vill jag också säga att det för oss folkpartister
            är självklart att vägran att lämna ett urinprov ska likställas
            med att ha lämnat ett positivt sådant.
          </note>
          <note>
            Slutligen vill jag understryka vikten av att motverka att narkotika
            kommer in på anstalter. Det mesta av narkotikan kommer in besöksvägen.
            För att stoppa den finns det inget mer effektivt än att köpa in
            narkotikahundar och satsa på personal. Personalen är kriminalvårdens
            allra viktigaste resurs. Ska vi lyckas med visionen om en kriminalvård
            som lyckas göra avtryck i både missbrukarstatistiken och i brottsåterfallsstatistiken
            behöver vi personal som är välutbildad i säkerhet och behandlingsmetoder
            och som också tillåts jobba förebyggande och uppbyggande genom
            att ha god kontakt med de intagna. Svensk kriminalvård måste bli
            något annat än en förvaringsplats för missbrukande människor och
            andra dömda.
          </note>
          <note type="speaker">
            Anf. 102 CHATRINE PÅLSSON (kd):
          </note>
          <note>
            Fru talman! Kära vänner! Den nationella handlingsplanen för att
            minska missbruket av alkohol och narkotika var välkommen. Den
            kraftigt ökade alkoholkonsumtionen är ett mycket stort hot mot
            folkhälsan, och missbruket av narkotika ökar stadigt. Antalet
            missbrukare av tung narkotika omfattar i dag uppskattningsvis
            30 000 individer, och samhällets kapacitet för att förebygga missbruk
            och behandla missbrukare av alkohol och narkotika är faktiskt
            under all kritik.
          </note>
          <note>
            Fru talman! Den här propositionen var en besvikelse för oss kristdemokrater.
            Den erbjuder inga bättre utsikter för missbrukarna enligt vad
            vi tycker inte heller för deras anhöriga eller andra som drabbas
            av missbrukets konsekvenser. Inte heller kommer handlingsplanen
            att i någon större utsträckning förebygga missbruk av alkohol
            och narkotika.
          </note>
          <note>
            Den socialdemokratiska regeringen med stöd av Miljöpartiet och
            Vänsterpartiet har släppt ifrån sig en proposition som i mycket
            stor utsträckning saknar konkreta förslag och åtgärder, och det
            är på den punkten vi är kritiska. Det är mest en upprepning av
            tidigare väl kända ståndpunkter och nya utredningsuppdrag till
            myndigheter. Det beklagar vi kraftfullt. Det saknas också en konkretisering
            av vad en mätbar måluppfyllelse i praktiken innebär, och därför
            verkar det som om den här propositionen mest är visioner.
          </note>
          <note>
            Fru talman! Jag ska beröra några punkter för att ägna den största
            delen av min tid åt sprututbytesfrågan. Jag vill inleda med att
            vi på alla sätt är tvungna att se till att vi förebygger missbruk.
            Personligen tror jag att den så kallade sekundärpreventionen,
            när man ingriper mot personer som bedöms förknippade med särskild
            risk, har kommit i skymundan när det gäller narkotikaprevention.
            Främst tror jag att det rör sig om ungdomar som experimenterar
            med narkotika men ännu inte har hunnit utveckla något reellt missbruk.
            Därför måste arbetet mot missbruk bland unga ske gemensamt med
            ideella organisationer. Idrottsrörelsen är en sådan. Det finns
            andra ideella organisationer, men i idrottsrörelsen har vi jättemånga
            ungdomar som ofta möts flera gånger i veckan. Vi måste också ha
            föräldragrupper, skolor och andra aktörer som når ut och som finns
            där ungdomarna är. Föräldraansvaret kan vi kristdemokrater inte
            nog poängtera som en oerhört viktig resurs för våra barn på alla
            sätt. Ju mer man är med sina barn, desto större är möjligheten
            att få kunskap om var barnen är och vad barnen gör. I den relationen
            kan inte vi politiker besluta, men vi kan göra allt för att underlätta
            för föräldrarna att få mer tid med barnen. Här har Kristdemokraterna
            många bra förslag, som vi återkommer till i annat sammanhang.
          </note>
          <note>
            Samtidigt är det för mig som gammal sjuksköterska självklart
            att personer med missbruk också ska få rätt till behandling med
            vetenskap och belagd effekt. Inom andra områden inom sjukvården
            är vetenskap och beprövad erfarenhet principer som aldrig får
            tummas på, men inom den här verksamheten har vi inte ställt tydliga
            mål på hur behandlingen ska ske.
          </note>
          <note>
            Som kristdemokrat säger jag också att alla ska ha rätt under
            livsfärden att komma igen. Det är aldrig för sent att komma igen
            när man har misslyckats, och det måste vi ge optimala förutsättningar
            för.
          </note>
          <note>
            Jag går därmed över till sprututbytesfrågan. Jag ska gärna erkänna,
            både för Morgan Johansson och er andra, att det här har varit
            en besvärlig resa inom Kristdemokraternas parti, och jag säger
            det med stor ödmjukhet. Vi har haft rikstingsbeslut på att säga
            ja till det här, och det senaste rikstingsbeslutet är att säga
            nej till det. Våndan har legat precis i de frågor som rör just
            smittskyddsfrågan. Kan vi hjälpa någon extra att slippa bli smittad
            med både hepatit och hiv är det ju oerhört behjärtansvärt. Det
            här är ju kontroversiellt. Det finns få i Sverige som inte är
            intresserade och för vilka det inte spelar någon roll. Antingen
            tycker man att det här är bra, eller också säger man nej till
            det. I alla partier finns båda uppfattningarna.
          </note>
          <note>
            Men jag vill också säga en sak med anledning av det replikskifte
            som ägde rum här och gällde den långa försöksverksamheten, Morgan
            Johansson. Jag har haft förmånen att arbeta i socialutskottet
            sedan 1991. Varje år, vågar jag säga, sedan åtminstone 1994 har
            vi upprepat att vi vill ha en utvärdering av MalmöLund-projektet.
            Inget parti har haft en avvikande åsikt. Det är bara det att med
            de premisser som det här försöksprojektet har gjorts på så har
            det varit svårt att utvärdera. Jag beklagar verkligen att det
            ska ta 20 år att få ett försöksprojekt, men samtidigt: Om man
            har startat ett försök är man ju tvungen att se till att det också
            utvärderas på ett tydligt sätt! Jag tycker att det finns all anledning
            till detta.
          </note>
          <note>
            Jag delar inte Morgan Johanssons uppfattning att det finns vetenskapliga
            bevis för att det här är ett bra projekt. Det är inte bara jag
            som tycker så, utan det är många andra som gör det. Ingrid Burman,
            som är socialutskottets ordförande och som jag i sak har stor
            respekt för, vet ju inte heller att det finns. Det kanske ni,
            Morgan Johansson och hon, skulle ha kommit överens om när ni förhandlade
            om propositionen.
          </note>
          <note>
            I det informationsflöde som jag fått mig till del finns inte
            vetenskapliga bevis vare sig för att det är farligt eller för
            att det är bra. Den realismen måste vi väl alla ha. Då är frågan
            vad man lutar sig mot, var man tror att det är bäst.
          </note>
          <note>
            Jag har fått kontakt med Anders Anell som varit socialläkare
            i Stockholm, den siste innehavaren av en socialläkartjänst, och
            även jobbat som psykiatrikerkonsult vid Skarpnäcksgårdens boendeinstitution
            för hemlösa med psykiska störningar. Han har utvärderat projektet,
            haft jättemånga kontakter i Stockholm och tycker inte att sprututbytet
            är bra.
          </note>
          <note>
            Sjuksköterskorna på infektionsmottagningarna i Stockholm, där
            80 % av de hivinfekterade narkomanerna vistas, smittspårningskuratorerna
            på infektionsmottagningarna, stadsepidemiologerna sedan 80-talets
            början, internationella epidemiologer, smittskyddsläkarna i Stockholms
            län under samma tid, professorn i infektionssjukdomar vid Huddinge
            sjukhus, flertalet narkomanöverläkare i Stockholm genom åren och
            så vidare säger alla nej till detta. Vän av ordning måste väl
            fråga sig var kompetensen finns om inte där. De har gjort en professionell
            bedömning av projektet, och jag sätter mig inte över all den kunskap
            och kompetens som de har.
          </note>
          <note>
            Jag har blivit mycket illa berörd när Riksförbundet Föräldraföreningen
            Mot Narkotika uppvaktat mig och mitt parti. Flera gånger har jag
            haft kontakt med dem. De är föräldrar till barn som är missbrukare,
            narkomaner. De vet vad det handlar om, och varje gång jag talat
            med dem har jag tänkt: Tänk om jag som mamma till fyra barn hade
            suttit och kämpat för något av mina barn. Dessa föräldrar, som
            känner sina barn bättre än både Göran Persson, Morgan Johansson
            och Göran Hägglund, säger nej till detta.
          </note>
          <note>
            Det är klart att man kan ställa sig upp här och säga att föräldrarna
            inte begriper någonting. Men det gör inte jag. Jag tror nämligen
            att alla föräldrar vill sina barns bästa, och dessa föräldrar
            har genomlidit många nätter i skräck, kaos och förtvivlan över
            att deras barn missbrukar och de inte vet hur det kommer att gå.
            Det har jag verkligen tagit ad notam.
          </note>
          <note>
            Jag ska avsluta med att läsa ur ett brev som vi fick, fru talman;
            jag vet att min talartid egentligen är slut. Brevet är daterat
            i går, den 25 april, och det börjar: Rösta efter ditt samvete
            i sprutfrågan. Vi anser att narkotikamissbrukarna i stället för
            sprutor borde få hjälp att sluta missbruka narkotika. Det är undertecknat
            av Sveriges Invandrare Mot Narkotika, Riksförbundet Narkotikafritt
            Samhälle, Kriminellas Revansch i Samhället Kris, alkohol- och
            narkotikapolitiskt ansvarig i IOGT-NTO, Föräldraföreningen Mot
            Narkotika, Svenska Narkomanvårdsförbundet, Sveriges Blåbandsförbund,
            Svenska Narkotikapolisföreningen, Hassela Gotland och Nykterhetsrörelsens
            samorganisation i Stockholm. Alla dessa organisationer har enats
            om att säga nej till sprututbytet. Det gör Kristdemokraterna också.
          </note>
          <note>
            Jag yrkar bifall till reservation nr 19.
          </note>
          <note type="speaker">
            Anf. 103 Statsrådet MORGAN JOHANSSON (s) replik:
          </note>
          <note>
            Fru talman! Jag erkänner gärna att det här är en svår fråga.
            Det vittnar inte minst den långa handläggningstiden om.
          </note>
          <note>
            Chatrine Pålsson vill ha en ny utvärdering, en ny utredning.
            Socialstyrelsen har gjort fyra utvärderingar. Att begära nya utvärderingar,
            nya utredningar, är ett sätt för oss politiker att ibland skjuta
            svåra frågor framför oss. Det går att göra ett år, två år och
            kanske till och med fem år, men när det börjar bli tjugo år fungerar
            det inte längre. Då tappar man ledarskapet helt. Därför måste
            man förr eller senare komma fram till vad man egentligen ska tycka.
          </note>
          <note>
            Det låter nästan på Chatrine Pålsson som att vi vill införa sprututbyte
            över hela landet. Det är inte det lagregleringen handlar om, utan
            det handlar om att lagreglera en verksamhet som funnits i vårt
            land i tjugo års tid samt om att ställa högre krav på verksamheten.
            Därmed avgör vi också att staten inte kommer att tvinga Region
            Skåne att stänga.
          </note>
          <note>
            Min raka fråga till Chatrine Pålsson är: Vill Kristdemokraterna
            att Region Skåne ska tvingas stänga? Är det själva grundbulten?
            I så fall tycker jag nog att hon borde prata med sina kristdemokratiska
            kolleger i Skåne, för där har man en helt annan uppfattning.
          </note>
          <note>
            Chatrine Pålsson säger att hon tagit del av utvärderingar av
            verksamheten. Ja, genom att fråga läkare och sjuksköterskor i
            Stockholm. Varför frågar hon inte dem som i Skåne jobbat med detta
            under 1520 år? Varför behöver hon söka sig till Stockholm för
            att göra det? Är det inte lättare att helt enkelt gå till dem
            som har förstahandsinformation i stället för att gå över ån efter
            vatten?
          </note>
          <note>
            Sedan finns det olika syn när det gäller både frivilligorganisationerna
            och föräldraorganisationerna. Jag har träffat föräldrar som säger
            att deras flicka är prostituerad. Hon går på heroin. Hon kan sluta
            med heroinet. Hon kan sluta med prostitutionen. Men om hon får
            hiv kan hon aldrig sluta med det. Det är också en syn på denna
            fråga.
          </note>
          <note type="speaker">
            Anf. 104 CHATRINE PÅLSSON (kd) replik:
          </note>
          <note>
            Fru talman! Jag ska säga vad Kristdemokraternas syn är. Vi avstyrker
            regeringens förslag i den delen och anser att regeringen ska kunna
            återkomma. Vi har i vår motion inte sagt att MalmöLund ska stängas.
            Det har vi inte gjort. Även om det kan kännas inkonsekvent tycker
            vi att de har en upparbetad verksamhet, även om det säkert behöver
            resoneras om den ytterligare. De har patienter i verksamhet och
            det ena med det andra.
          </note>
          <note>
            Men om man inte kunnat bevisa att ett projekt, som pågått i 20
            år, har någon effekt är frågan om man då ska införa det i hela
            landet. Jag har fått rapporter om att man i Uppsala och Stockholm
            har uppsökande verksamhet där man nått jättelångt när det gäller
            att hitta dessa ungdomar, även dem under 20 år, för att kunna
            ge dem hjälp och möjligheter till rehabilitering.
          </note>
          <note>
            Beträffande vem i professionen man ska fråga vill jag säga att
            jag inte är särskilt förvånad över att de som jobbat i ett projekt
            i 20 år tycker att det är bra. Annars hade de ju inte jobbat kvar.
            Därför tycker jag att det är klokare att se sig omkring lite grann
            så att man inte så att säga utvärderar sig själv.
          </note>
          <note>
            Jag vill emellertid fråga Morgan Johansson: Vad säger Morgan
            Johansson till de föräldrar som har missbrukande barn och som
            är oerhört kritiska till detta? Vad säger Morgan Johansson till
            alla de ideella organisationer som jobbar med dessa frågor? Och
            vad säger Morgan Johansson till den läkare i Stockholm som under
            många år jobbat med detta och som är helt emot sprutprojektet?
            Jag vet att det finns socialdemokratiska partidistrikt som är
            lika kritiska.
          </note>
          <note type="speaker">
            Anf. 105 Statsrådet MORGAN JOHANSSON (s) replik:
          </note>
          <note>
            Fru talman! Det är just därför som vi löser frågan på det sätt
            som vi gör. Det är landstingen som ska få bestämma om de vill
            ha detta eller inte. Vill man ha det i Skåne ska man få ha det,
            men då måste man också leva upp till vissa krav. Vill man ha det
            i Stockholm ska man få ha det, men med samma krav. Vill man inte
            ha det så slipper man.
          </note>
          <note>
            Det är så vi löser frågan just för att vi vet att synen, och
            kanske också behoven, kan vara olika i skilda delar av landet.
            I Skåne kan det vara speciellt inte minst eftersom där finns en
            gemensam narkotikamarknad och gemensamma narkotikaproblem med
            Köpenhamn och Själland. Det kan ge speciella effekter just där.
          </note>
          <note>
            Samtidigt ser vi att i fråga om smittspridning och hiv står Stockholm
            för den absoluta merparten och har gjort det under åratal. Återigen:
            15 fall förra året, 14 av dem i Stockholm och inget i Skåne. Det
            är så det ser ut.
          </note>
          <note>
            Sedan gällde det de ideella organisationerna. Ja, det beror ju
            på vem man frågar. Man kan fråga de organisationer som jobbar
            med hiv, varav många också inriktar sig just på dem som har det
            största problemet med missbruk. Ta bara Röda Korset, Noaks Ark!
            Man kan även ta dem som jobbar med de hemlösa, Stadsmissionen
            i Stockholm till exempel. Man har en helt annan bild där. Där
            ser man det på ett annat sätt. Och man ska nog göra den nyanseringen.
          </note>
          <note>
            Organisationer som jobbar mot hiv är mangrant, skulle jag vilja
            säga, för sprututbytesverksamheten därför att de helt enkelt ser
            att den kan ha effekt. Men från statens sida säger vi egentligen
            bara att landstingen själva bör få avgöra denna fråga. På det
            sättet skiljer sig staten från frågan, men vi skärper då också
            kraven bland annat när det gäller vilken typ av missbrukarvård
            som ska gälla för respektive område.
          </note>
          <note type="speaker">
            Anf. 106 CHATRINE PÅLSSON (kd) replik:
          </note>
          <note>
            Fru talman! Det är vällovligt att använda sig av det kommunala
            självstyret i olika frågor, men jag tycker att det här är en fråga
            om ett signalsystem ut till landet. Vi är överens om ett narkotikafritt
            samhälle. Men jag är övertygad om att den här signalen, som det
            kommer att fattas beslut om här i Sveriges riksdag i eftermiddag
            kl. 16, är ett helt nytt avsteg från principen om ett narkotikafritt
            samhälle. Föräldrarna skriver också att man ju inte gör det lättare
            för de knarkande ungdomarna att sluta, utan de får i princip veta
            att det inte är olagligt att knarka bara de använder landstingets
            sprutor, som någon förälder uttryckte det. Jag tror att det här,
            på det viset, är en allvarlig situation. Jag ser det här som en
            signal mot det som vi är överens om, ett narkotikafritt samhälle.
            Har Morgan Johansson fått den reaktionen av någon annan?
          </note>
          <note type="speaker">
            Anf. 107 ROLF OLSSON (v):
          </note>
          <note>
            Fru talman! Först vill jag understryka och instämma i Ingrid
            Burmans tidigare anförande. Jag konstaterar att den här debatten
            enligt betänkandet ska behandla svensk narkotikapolitik. Jag tänkte
            hålla mig till det. Något avsnitt om buggning finns inte i det
            här betänkandet. Det finns inte heller i propositionerna, som
            har behandlats. Och några reservationer eller särskilda yttranden
            i den riktningen har jag inte lyckats upptäcka. Däremot vet jag
            bestämt att vi ska ha en debatt om just buggning om några veckor
            i den här kammaren. I den debatten ska jag delta det lovar jag
            med liv och lust. Jag ska nu gå över till dagens egentliga ämne.
          </note>
          <note>
            För Vänsterpartiet är det grundläggande att söka förena en restriktiv
            och solidarisk narkotika- och drogpolitik. Vi menar att en framgångsrik
            narkotikapolitik måste vara oupplösligt förenad och integrerad
            med en aktiv social välfärdspolitik, en politik som jag håller
            med Morgan Johansson tydligt vill åtgärda de faktiska klass- och
            könsklyftorna. Ensidiga repressiva förslag är inte ägnade att
            i grunden framgångsrikt motverka narkotikamissbruket och uppnå
            det övergripande målet, ett narkotikafritt samhälle. Det krävs
            samlade insatser på flera områden. Det handlar om att arbeta förebyggande
            och minska nyrekryteringen. Det handlar om att erbjuda bra behandling
            och vård för missbrukare, och det handlar om att minska tillgången
            på narkotika.
          </note>
          <note>
            De mål som har satts i handlingsplanen är formulerade utifrån
            denna insikt. Där framhålls också att vård och behandling och
            andra rehabiliteringsinsatser utgör grunden när det gäller att
            hjälpa personer med missbruksproblem att komma från sitt beroende.
            Jag ska därför ägna mitt anförande åt aspekter inom detta centrala
            område av narkotikapolitiken, vård och behandling. Vänsterpartiet
            har också i två särskilda yttranden lagt några för oss viktiga
            synpunkter på vård- och behandlingsarbete som vi förutsätter kommer
            att beaktas i det kommande arbetet.
          </note>
          <note>
            Fru talman! Under 90-talet skedde en tydlig ökning av drogmissbruket
            samtidigt som tillgången på narkotika ökade i Sverige. Parallellt
            med denna utveckling skedde på väldigt många håll runtom i Sverige
            en nedrustning av missbrukarvården, till följd av den dåliga ekonomin
            under en stor del av 90-talet. Denna samtidiga utveckling ledde
            till att många människor for rejält illa, och en hel del människor
            som aktivt efterfrågade behandlingsinsatser hade svårt att få
            gehör för sin begäran. Det utgjorde bakgrunden när den förra handlingsplanen
            för åren 20022005 förbereddes och beslutades och där också medel
            avsattes. Sedan dess har faktiskt situationen förbättrats i flera
            viktiga avseenden.
          </note>
          <note>
            Det görs samordnade satsningar i de allra flesta kommuner. Ett
            brett opinionsarbete har bedrivits, och glädjande nog visar ett
            flertal mätningar bland ungdomar att andelen som provat narkotika
            nu tenderar att sjunka. Det är bra, men vi kan självklart inte
            nöja oss med detta. Arbetet måste fortsätta. Vi kan identifiera
            många kvarstående brister. Därför är handlingsplanen, innefattande
            fortsatta satsningar, som presenteras i betänkandet alldeles nödvändig
            att fullfölja. Men det är också viktigt att peka på de positiva
            tecknen och inte bara peka på de mörka sidorna. Det här visar
            just att uthålliga satsningar på en restriktiv och solidarisk
            narkotikapolitik ger resultat. Det är också en utveckling som
            mycket aktivt bör presenteras för omvärlden, inte för att vi ska
            skryta utan för att vi ska hävda att samordnade satsningar på
            en restriktiv och solidarisk politik ger resultat. Den bör aktivt
            visas upp för att motverka den uppgivna låt-gå-politik som tyvärr
            är ett faktum på en hel del håll i Europa.
          </note>
          <note>
            Fru talman! Ansvaret för vård och behandling av personer med
            missbruksproblem ligger på flera huvudmän. Socialtjänsten ska
            svara för den långsiktiga planeringen och rehabiliteringen, medan
            hälso- och sjukvården svarar för avgiftning, psykiska komplikationer
            och eventuell substitutionsbehandling. En fungerande samverkan
            mellan huvudmännen är en nyckeluppgift. Här har det brustit i
            alltför många fall. Numera finns möjligheter att inrätta gemensamma
            nämnder med samverkande personal inom vård- och omsorgsområdet
            mellan huvudmännen. Det är en möjlighet. En fungerande samverkan
            kommer också framgent att vara en nyckeluppgift. Missbrukarvård
            får inte fungera som svartepetter. Det handlar om människor som
            vi har skyldighet att erbjuda god vård. I det sammanhanget är
            det också viktigt att påminna om att betänkandet innehåller ett
            tillkännagivande, att regeringen i samtal med sjukvårdshuvudmännen
            ska tillse att det runtom i landet finns ett tillräckligt antal
            särskilda avgiftningsplatser för kvinnor. Detta är ett mycket
            viktigt förslag som jag utgår från att vi alla ställer oss bakom.
          </note>
          <note>
            Fru talman! Under åren 20052007 har majoriteten i riksdagen beslutat
            om en satsning för att stärka missbrukarvården. Den här satsningen
            kallas Ett kontrakt för livet och omfattar 820 miljoner, varav
            120 till kriminalvården. I denna satsning finns också riktade
            medel för kommunerna när det gäller att nå de allra mest utsatta
            missbrukarna. Det handlar om de hemlösa. Det handlar om prostituerade
            kvinnor med missbruk. Det handlar om injektionsmissbrukarna. Det
            handlar också om personer med så kallad dubbel diagnos, det vill
            säga personer med såväl missbruk som psykisk sjukdom. Som Vänsterpartiet
            påpekar i reservation 15 är det av synnerlig vikt att använda
            möjligheterna till förstärkt samarbete mellan huvudmännen för
            att förbättra situationen för dessa de allra mest utsatta.
          </note>
          <note>
            Fru talman! Ett viktigt område i handlingsplanen är arbetet mot
            narkotikamissbruk inom kriminalvården. Det redovisas att andelen
            intagna som hade missbruksproblem när de togs in var strax under
            60 % år 2004. Det är självklart en mycket hög siffra, och den
            visar på att det är utomordentligt viktigt med motivations- och
            behandlingsinsatser för att åstadkomma bestående förändringar
            under verkställigheten. Därvid är det givetvis avgörande att så
            tidigt som möjligt komma i kontakt med och utreda personer med
            missbruksproblem. Det uppsökande arbete som bedrivs i dag på landets
            häkten är strategiskt viktigt att utveckla. Likaså är satsningen
            på differentierade platser beroende på motivationsgraden en positiv
            utveckling liksom att man inrättar särskilda platser för personer
            som inte har missbruksproblem.
          </note>
          <note>
            Fru talman! Även när det gäller de dömda som har missbruksproblem
            finns det anledning att se över samverkan mellan kriminalvård,
            socialtjänst, psykiatri och behandlingsinstitutioner. Det finns
            väldigt mycket mer att åstadkomma i dessa gränslinjer. Det finns
            det gott om vittnesmål om.
          </note>
          <note>
            Vi har mycket snart anledning att återkomma också i de här frågorna.
            Om några veckor ska vi nämligen i kammaren debattera och fatta
            beslut om en ny kriminalvårdslag. Regeringen, Vänsterpartiet och
            Miljöpartiet har gemensamt lagt fram propositionen En modernare
            kriminalvårdslag . Den handlar till stor del om förbättrade insatser
            och förberedelser för utslussning och frigivning.
          </note>
          <note>
            Där lanseras en del nya begrepp och tankar som vårdvistelse,
            halvvägshus och utökad frigång. Naturligtvis är dessa åtgärder
            i viktiga avseenden anpassade för de intagna som har missbruksproblem
            och som vill ändra på detta. De ska ges bättre förutsättningar.
            Men vi ska inte heller i detta fall gå händelsen i förväg. Vi
            återkommer snart till den diskussionen.
          </note>
          <note>
            Fru talman! Jag yrkar bifall till reservation 4.
          </note>
          <note type="speaker">
            Anf. 108 HELENA FRISK (s):
          </note>
          <note>
            Fru talman! En lång dags debatt börjar nu lida mot sitt slut,
            men än är vi några talare kvar. Dagens debatt handlar om svensk
            narkotikapolitik. Det är ett ämne som rör, berör och engagerar
            många människor i vårt samhälle. Åsikterna är många och i allra
            högsta grad skiftande.
          </note>
          <note>
            Jag är övertygad om, vilket också debatten här i dag vittnat
            om, att vi som finns här i kammaren har ett stort och äkta engagemang
            och en gemensam grundsyn när det gäller den restriktiva narkotikapolitiken.
            Vi är i mångt och mycket överens om målen. Men vägen dit skiljer
            sig dock en hel del åt.
          </note>
          <note>
            För mig är det viktigt att se narkotikapolitiken ur ett bredare
            perspektiv. Vi måste våga höja blicken och se till hela samhället
            i stort. Ingen kedja är starkare än dess svagaste länk, brukar
            man säga. Det gäller även här.
          </note>
          <note>
            Vi måste ha ett samhälle där alla får plats. Våra barn måste
            få växa upp i trygghet. Därför är vår välfärd så viktig och har
            sin givna plats även i dagens debatt. Att vård, behandling och
            andra rehabiliteringsåtgärder utgör grunden för att förmå missbrukare
            att komma ifrån sitt beroende är för mig fullständigt självklart.
          </note>
          <note>
            Det handlar likaså om kunskaper om missbrukets omfattning, vilka
            vårdbehov som finns och inte minst om vilken kvalitet vården faktiskt
            har och vilka effekter de olika insatser som görs har. Här spelar
            Socialstyrelsens arbete med nationella riktlinjer för missbrukarvården
            samt utveckling av kvalitetskriterier en central roll.
          </note>
          <note>
            Även Socialstyrelsens och Läkemedelsverkets föreskrifter för
            behandling med narkotikaklassificerade läkemedel vid opiatmissbruk
            är av stor betydelse. När det gäller möjligheten att få läkemedelsassisterad
            behandling måste väntetiderna kortas.
          </note>
          <note>
            När det gäller åtgärder och insatser mot missbruk över huvud
            taget måste de vara uthålliga och långsiktiga. Därför är den särskilda
            satsning på missbrukarvården som nu pågår och heter Ett kontrakt
            för livet så oerhört viktig. Det är avsatt 700 miljoner specifikt
            för den satsningen.
          </note>
          <note>
            Att ha en nära anhörig som missbrukar är oerhört frustrerande
            på många sätt. Man känner maktlöshet och frustration. Det är uttryck
            jag ofta hör. Jag vet, för jag är en av dem. På det här området
            måste socialtjänsten bli bättre. Man måste se till att det finns
            resurser att arbeta med hela familjen och särskilt uppmärksamma
            barn som lever i familjer med missbruksproblem.
          </note>
          <note>
            Nära samverkan mellan kommuner är en förutsättning när det gäller
            att utveckla fungerande vårdkedjor. Det är också möjligt inom
            ramen för en gemensam nämnd. Det har också talats om tidigare
            att det måste finnas tillräckligt med avgiftningsplatser. De måste
            naturligtvis utformas utifrån de olika behov som vuxna och barn
            har.
          </note>
          <note>
            I handlingsplanen står bland annat att behandlingsinsatser ska
            vara rätt avpassade och utformade och att hänsyn ska tas till
            bland annat kön och ålder. Det är förstås bra. Vi delar den uppfattningen.
            Men som tidigare har sagts anser vi också att det behövs fler
            särskilda avgiftningsplatser för kvinnor. Vi vill ge regeringen
            till känna att man på lämpligt sätt ska ta fram ett tillräckligt
            antal platser speciellt för kvinnor.
          </note>
          <note>
            Narkotikan på våra anstalter är ett gissel och något vi alltid
            måste ha för ögonen. Därför har regeringen även där avsatt särskilda
            pengar. Det är 120 miljoner år 20052007 för att fortsätta den
            satsning som inleddes år 2002.
          </note>
          <note>
            Exempel på åtgärder som har vidtagits är bland annat de 23 tjänster
            som har inrättats som uppsökare på våra häkten. De utgör en viktig
            samarbetslänk mellan den häktade, frivården och anstalten.
          </note>
          <note>
            Antalet specialiserade narkotikaplatser har ökat från 630 till
            1 400 sedan narkotikasatsningen inleddes. Utöver dessa platser
            finns det ca 300 helt narkotikafria platser avsedda för personer
            som aldrig tidigare varit i kontakt med narkotika.
          </note>
          <note>
            Under sommaren 2005 inrättades sju renodlade behandlingsanstalter
            varav två är kvinnoanstalter. Antalet narkotikahundar har ökat
            från två till tretton. Det här arbetet måste naturligtvis fortsätta.
            Det är oerhört viktigt att våra anstalter så långt det bara är
            möjligt är narkotikafria.
          </note>
          <note>
            När det gäller säkerhet och kontroll måste man finna en rimlig
            balans. Det ena behöver inte utesluta det andra. De åtgärder vi
            har vidtagit för förbättrad säkerhet och kontroll ger också kriminalvården
            relativt goda möjligheter att förhindra att narkotika kommer in
            på våra anstalter.
          </note>
          <note>
            Att hermetiskt tillsluta våra anstalter tror jag inte på. Det
            gör det bara ännu svårare för de intagna att komma tillbaka till
            samhället igen. Det finns så mycket mer att göra.
          </note>
          <note>
            Vi behöver fortsätta att utveckla självförvaltningen på våra
            anstalter. Det är saker som kan tyckas självklara för oss men
            som kan vara nog så tuffa utmaningar för många av våra intagna.
            Det handlar om vardagsnära saker för att göra livet på anstalt
            mer likt det som finns utanför murarna.
          </note>
          <note>
            Jag är övertygad om att kriminalvården måste individanpassas
            på ett helt annat sätt än i dag. Det behövs tydliga och enkla
            regelsystem. Det efterlyses av alla, och inte minst av de intagna
            själva.
          </note>
          <note>
            Bättre frigivningsmöjligheter är självklart. Det måste väl vara
            allas vår vilja att när frigivningen väl kommer ska man vara så
            förberedd inför detta som det bara är möjligt. Man behöver förstås
            också bostad och arbete. Där måste samhället i stort ta ett större
            ansvar.
          </note>
          <note>
            Tyvärr är det ofta så som det beskrivs i en av reservationerna
            i betänkandet. Har man suttit i fängelse står man inte precis
            högst upp på kommunens prioriteringslista. Det är minsann inte
            lätt när man gång efter annan får nej från arbetsgivarhåll och
            från bostadsföretag. Där har vi ett gemensamt ansvar.
          </note>
          <note>
            Samhället behöver också komma in på anstalterna. Kriminalvården
            kommer ju inte ut. Därför är samverkan mellan berörda myndigheter
            oerhört viktig. Även om den särskilda narkotikasatsningen har
            bidragit till förbättrade vårdkedjor finns det fortfarande mycket
            kvar att göra.
          </note>
          <note>
            Kriminalvården har också i uppdrag att upprätta samverkansavtal
            med kommunerna både när det gäller kontraktsvård och placeringar
            på behandlingshem och att fortsätta utvecklingen av lokalt utformade
            baskontrakt för kontraktsvård. Syftet med det uppdraget är att
            i ökad uträckning ge intagna möjlighet att få vård och behandling.
            Det uppdraget ska delredovisas den 15 mars 2007 och slutredovisas
            senast den 15 mars 2008.
          </note>
          <note>
            Självklart spelar också frivilligorganisationerna en stor roll
            i det här arbetet. Jag nämner bara en, och då pratar jag om Kris
            eftersom jag har pratat om kriminalvården. Där gör de ett väldigt
            gott arbete, skulle jag vilja säga, och spelar en jätteviktig
            roll när det gäller hjälp och stöd när man kommer ut.
          </note>
          <note>
            Många av de frågor som jag har tagit upp nu kommer vi också att
            arbeta vidare med under våren det har också sagts här när vi börjar
            arbeta med Kriminalvårdskommitténs förslag, som handlar om en
            modernare kriminalvårdslag. Jag hoppas jättemycket på den nya
            lagstiftningen och ser fram emot det kommande arbetet beträffande
            den.
          </note>
          <note>
            Med det, fru talman, yrkar jag bifall till förslaget i betänkandet
            och avslag på reservationerna.
          </note>
          <note type="speaker">
            Anf. 109 MARITA ARONSON (fp):
          </note>
          <note>
            Fru talman! Det har varit en engagerad debatt med engagerade
            debattörer under lång tid. Men jag ska lite grann från Folkpartiets
            sida beröra de frågor som rör vård och behandling, alltså insatser
            för att minska rekrytering och förmå personer med missbruksproblem
            att upphöra med sitt missbruk.
          </note>
          <note>
            Alla bor vi i kommuner, och jag tror att det är ute i kommunerna
            som det här arbetet egentligen börjar, inte så mycket här i riksdagen
            kanske. Det behövs alltså ett förebyggande arbete, som man tar
            upp i betänkandet. Men det behöver vara av en helt annan kaliber
            än det som står där. Jag tror att vi vuxna är alldeles för naiva
            och ljusblå ibland när vi träffar ungdomar. Vi säger att den här
            trevliga killen kan väl inte knarka, han kan väl inte använda
            droger.
          </note>
          <note>
            Jag var för ett tag sedan i en skola. Där var representanter
            för lärare, representanter för föräldrar och representanter för
            elever. Jag frågade, som jag alltid brukar göra när jag är i skolor:
            Hur är det nu med drogmissbruket i den här skolan? Nej, sade läraren,
            vi har inga bekymmer med det. Det finns inte något drogmissbruk.
            Ungdomarna är så fina. Och föräldrarna sade: Nej, vi har inga
            tecken på att det finns något drogmissbruk. Då sade killen som
            gick i åttan: Är ni helt dumma eller? Jag kan gå ut och fixa knark
            varenda rast utanför skolgården.
          </note>
          <note>
            Det är väl lite så att det finns närmare än vi tror, fast vi
            inte riktigt orkar eller vågar se, eller också är vi för gamla
            så att vi inte tror att det finns. Det ska vara som det var förr.
          </note>
          <note>
            En del har sagt att drogmissbruket ökar, och en del har sagt
            att det har minskat. Det kanske har minskat något, men fortfarande
            är det enormt stort. Det är en stor fråga som vi måste möta på
            alla plan med mängder av insatser. Det behövs alltså ett väldigt
            bra samarbete med föräldrar, ideella organisationer, skolor och
            lokala aktionsgrupper. Föräldraföreningen mot narkotika gör också
            en stor insats.
          </note>
          <note>
            Ministern var här nyss och skröt om att kuratorer och psykologer
            har blivit så många fler i våra skolor. Det är klart att om man
            först monterar ned hela systemet med kuratorer och psykologer
            så att det nästan inte finns en enda en blir det 3040 % ökning
            om man tillsätter några fler. Men det är inte jättemånga fler,
            utan det finns fortfarande ett stort behov av kuratorer och psykologer
            i vårt land.
          </note>
          <note>
            Jag jobbade en period av mitt liv med kvinnliga missbrukare.
            Då lärde jag mig så många saker, bland annat just hur viktigt
            det är med den förebyggande insatsen, att man tidigt hittar och
            upptäcker. Många av dem sade: Hade någon sett mig, hade någon
            stoppat mig de första gångerna jag tog knark hade jag kanske inte
            kommit så djupt ned i mitt missbruk.
          </note>
          <note>
            Det är också viktigt, som vi har sagt i några av våra motioner
            och sedan i våra reservationer, att nå ungdomar med stor risk,
            att man ser vilka som har den största risken. Jag saknar en grupp.
            De gravida missbrukarna kan jag inte hitta att man har tagit upp
            någonstans i betänkandet. Det är också en viktig grupp, för det
            är viktigt för fostret som mamman bär i sin mage. Det behövs alltså
            en sekundär prevention riktad mot stora riskgrupper.
          </note>
          <note>
            Dessutom tror jag att man behöver ha en samlande funktion på
            ett annat sätt än som står i betänkandet. Jag tycker att en sådan
            institution som Folkhälsoinstitutet, som vi värnar om i Folkpartiet,
            skulle kunna ha en sådan samordnande funktion och ta upp detta
            ännu tydligare än de gör nu. I dag är de ju nästan splittrade
            eftersom de håller på och flyttar, så de ligger i malpåse. Men
            det kanske tar sig om ett tag igen. Men man skulle ha en samordnande
            funktion också när det gäller alkohol, förstås, och narkotika,
            tobak och spelberoende. Det är samma delar av hjärnan som är engagerade
            när vi får missbruk.
          </note>
          <note>
            Vi har också i Folkpartiet föreslagit en nationell ledningsgrupp
            för alla berörda myndigheters chefer. Det ansvariga statsrådet
            skulle till exempel samla cheferna för de olika berörda myndigheterna
            för att få en nationell ledning på ett annat sätt än det är i
            dag.
          </note>
          <note>
            Det har tidigare talats om de kommunala drogsamordnarna, som
            vi absolut inte vill ska försvinna. De bör vara kvar. Jag tror
            att det är viktigt att det också finns en samordning ute i kommunerna.
            Vi hade i Göteborgsregionen för något år sedan det var på den
            tiden jag var kommunalråd engagerat just polis och en kurator
            som gick från kommun till kommun och försökte se var det fanns
            langargrupper och så vidare. Det visade sig att när vi hade satt
            in dem hemma i vår kommun i Mölndal försvann nästan alla langare.
            I och för sig försvann de till en annan kommun, men det var ett
            orosmoment. Jag tror att det är viktigt att det finns professionella
            personer ute som vet hur man stör sådana här konstellationer av
            langare.
          </note>
          <note>
            Hur ska vi då få personer med missbruk att upphöra med sitt missbruk?
            Jag tror att behandling med vetenskapligt belagd effekt är viktig.
            Jag tror inte att någon har sagt det i dag, men en SBU-rapport
            som har gjorts av Socialstyrelsen är på väg fram. Där har man
            tittat över hela alkohol- och narkotikaområdet. Där finns narkotikan
            med när man tittar på forskning, men det visar sig att det finns
            väldigt lite forskning. Det behövs mer forskning, som också har
            sagts här tidigare i dag.
          </note>
          <note>
            Det som visar sig i den forskning som finns är ju att det ofta
            behövs en kombination. Det är inte bara Subutex eller Metadon
            som behövs, och som det också behövs forskning om, utan i kombination
            med kognitiv beteendeterapi till exempel gör de väldigt mycket
            mer nytta. Jag tror att det är den vägen man måste gå, som vi
            också har sagt i en reservation. Man behöver titta på just den
            typen av kombinationer av psykoterapi och mediciner som Subutex
            och Metadon.
          </note>
          <note>
            Man kanske också hittar nya former för tvångsvård och får in
            missbrukare i en vårdkedjemodell där de först har ett boende på
            något ställe där de får avgiftas. Sedan kan de sakta slussas ut.
            Men då ska man följa upp den här vården så att det inte bara blir
            pengar i sjön, så att säga, och sedan går tillbaka i samma gamla
            hjulspår igen. Det har vi sett nog av. Det tycker jag inte riktigt
            har framkommit i betänkandet heller.
          </note>
          <note>
            Dessutom har vi i Folkpartiet sagt att det behövs en anhörigombudsman,
            alltså någon som hjälper till. Det är faktiskt så att anhöriga
            har det jättesvårt i den här situationen. Vi har hört föräldraföreningarna
            berätta om hur svårt det är. Det behövs någon som hjälper till
            i den här situationen. Vi tror att det behövs en anhörigombudsman
            som skulle kunna hjälpa till på ett helt annat sätt.
          </note>
          <note>
            Det var lite snabbt om alla de förslag som vi har tryckt lite
            extra på. Jag kan väl säga att det finns en hel del positivt i
            betänkandet, men vi hade varit mycket nöjdare om det hade varit
            lite vassare och tydligare förslag. Det hade gjort narkotikapolitiken
            mer fruktbar. Det är ett jättestort problem. En särskild utredare
            för tullen har nyss verkligen fått uppleva inpå skinnet hur narkotikan
            flödar in i vårt land. Det är jättebekymmersamt att ungdomar använder
            detta. Vi behöver satsa allt och hjälpas åt allihop för att få
            det att fungera bra.
          </note>
          <note>
            Vi står förstås bakom alla våra reservationer, men jag yrkar
            bifall till enbart reservation 9.
          </note>
          <note type="speaker">
            Anf. 110 LARS LILJA (s):
          </note>
          <note>
            Fru talman! Som social- och justitieutskottets ledamöter numera
            känner till är jag starkt engagerad i frågor som rör dopning.
            Definitionen av dopningsmedel i detta sammanhang, som i huvudsak
            rör dopning utanför idrotten, är androgena anabola steroider,
            förkortat AAS. Jag har lyckats få mina tre motionsyrkanden behandlade
            i tre olika betänkanden, och därför ser ni mig i denna talarstol
            ytterligare en gång i dag. Men detta är den sista, åtminstone
            i denna fråga under detta riksmöte.
          </note>
          <note>
            Mitt första yrkande, som tidigare behandlats av socialutskottet,
            handlade om att de insatser som ska göras för att utveckla missbrukarvården
            även ska omfatta personer som missbrukar androgena anabola steroider.
            Anledningen till det yrkandet är att det i praktiken är nästan
            omöjligt att få hjälp om man missbrukar AAS. Dopningsjourens och
            Maria Beroendecentrums resurser i dessa sammanhang är minimala.
          </note>
          <note>
            Det andra yrkandet handlade om att straffsatserna för dopningsbrott
            ska jämställas med dem för narkotikabrott. Där har enligt tidigare
            betänkande från justitieutskottet och även i detta betänkande
            aviserats en översyn av straffsatserna för bland annat dopningsbrott.
          </note>
          <note>
            Fru talman! Det tredje yrkandet som jag nu ska ta upp handlar
            om möjligheten att dopningstesta utanför idrotten. Alla som är
            medlemmar i en idrottsförening ansluten till Riksidrottsförbundet
            är på begäran av förbundets dopningskontrollanter skyldiga att
            underkasta sig en dopningskontroll. Denna kontroll kan ske var
            och när som helst och i princip alltid utan förvarning. Kontrollen
            innebär att den som testas ska avlämna ett urinprov som sedan
            analyseras av ett ackrediterat laboratorium. Om testet utfaller
            positivt är straffet i normalfallet avstängning från all idrott
            i två år. Om personen vägrar att låta sig testas eller smiter
            innebär det automatiskt två års avstängning från all idrott.
          </note>
          <note>
            Som jag sagt i mina tidigare anföranden är dopningen ett betydligt
            större problem utanför idrotten. Det handlar nästan uteslutande
            om missbruk av androgena anabola steroider i styrketräningsmiljöer.
            Det gäller både privata gym och gym som drivs av kommuner. Ägarna
            till dessa anläggningar sysslar med friskvård, och de accepterar
            inte på några villkor att deras kunder missbrukar AAS. På ett
            antal orter i landet bedrivs samarbetsprojekt mellan gym och idrottsrörelsen,
            polisen, tullen, landstinget med flera för att motverka bruket
            av dopningsmedel.
          </note>
          <note>
            För att ett sådant här arbete ska vara effektivt krävs och efterfrågas
            möjligheter att kontrollera om de tränande använder dopningspreparat.
            Om den tränande inte tillhör en RF-ansluten förening är det mycket
            tveksamt om det är möjligt att göra sådana kontroller, detta med
            stöd av 2 kap. 6 § i regeringsformen, som skyddar medborgare mot
            påtvingat kroppsligt ingrepp och kroppsvisitation. Blod-, urin-
            och utandningsprov är åtgärder som faller inom begreppet kroppsligt
            ingrepp. Trots detta är utandningsprov utan misstanke om rattonykterhet
            tillåtna i trafiken.
          </note>
          <note>
            Detta har lett till en diskussion om det är möjligt att i ett
            skriftligt kontrakt mellan gymägare och kund avtala om att kunden
            är beredd att på uppmaning lämna urinprov för dopningstest och
            vid positivt resultat acceptera tillträdesförbud till lokalen
            under en viss tid. Ett sådant test skulle naturligtvis bara kunna
            ske när den tränande befinner sig i den aktuella anläggningen.
            Här är rättsläget oklart.
          </note>
          <note>
            Jag var ordförande i den arbetsgrupp som tog fram Ds 2002:4,
            Handlingsplan mot dopning inom idrotten . Departementsskrivelsen
            resulterade inte i någon proposition, men flera av de förslag
            som arbetsgruppen lade fram har på annat sätt förtjänstfullt genomförts
            av regeringen.
          </note>
          <note>
            Vi konstaterade i arbetsgruppen att det var högst osäkert om
            det är juridiskt hållbart att teckna den typ av kontrakt som jag
            nyss har nämnt och att det kan vara svårigheter med en tillträdesförbudsklausul
            i ett sådant kontrakt. Vi konstaterade dessutom att det med stor
            sannolikhet var olika förutsättningar för den typen av kontrakt
            beroende på om det var ett privatägt gym eller ett kommunalt gym.
            Dessa frågor är fortfarande obesvarade, och min förhoppning är
            att de jurister som finns på Regeringskansliet och hos Sveriges
            Kommuner och Landsting så snart som möjligt kan räta ut dessa
            frågetecken.
          </note>
          <note>
            Fru talman! Jag är övertygad om att möjligheten att skriva kontrakt
            om att acceptera dopningstester i kombination med tillträdesförbud
            vid positivt testresultat på ett markant sätt skulle underlätta
            kampen mot dopning utanför idrotten.
          </note>
          <note type="speaker">
            Anf. 111 LARS-IVAR ERICSON (c):
          </note>
          <note>
            Fru talman! Jag hade en gång tillfälle att samtala med en erfaren
            läkare som hade jobbat länge med narkotikamissbrukare, och jag
            frågade honom om det fanns hopp. Jag ville veta de vanligaste
            orsakerna till att människor lyckas ta sig ur sitt missbruk. Om
            jag kommer ihåg rätt nämnde han dessa skäl i denna ordning: förälskelse
            och familjebildning, religiös omvändelse, att ha fått ett jobb,
            att ha fått insikt om att jag håller på att ödelägga mitt liv
            eller att jag har fått ersättningspreparat som Metadon. På den
            tiden fanns inte Subutex.
          </note>
          <note>
            Jag antar att vi alla som har fått privilegiet att vara riksdagsledamöter
            är helt överens om att när det gäller narkotika gäller missbruksetiketten.
            Till skillnad från alkohol kan inte narkotikan brukas, utan användandet
            är alltid ett missbruk.
          </note>
          <note>
            Besöker jag fristaden Christiania i Köpenhamn och får en guidad
            tur får jag en idylliserad skildring av livet med narkotika. Är
            jag på hembesök hos en missbrukare får jag den rätta bilden av
            en svår situation som dock inte är hopplös, för den nyssnämnde
            läkaren hade sett att det går att ta sig ur missbruket.
          </note>
          <note>
            I mina yrken som fritidsledare och präst har jag många gånger
            sett hur det oväntade kan ske och att ett liv i narkotikamissbruk
            kan vändas till ett gott liv. Men hur hjälper vi på bästa sätt
            dem som har hamnat i narkotikaträsket och hotas av att sjunka
            allt djupare? I betänkandet finns många goda tankar men även sådant
            som ska ifrågasättas och sådant som skulle behöva vidareutvecklas.
            Därför finns det ett antal reservationer, och jag vill ta upp
            några av dem.
          </note>
          <note>
            Förra året fick jag ett brev från en intern. Han beskrev hur
            han fick en god vård i fängelset. Med hjälp av Subutex kunde han
            avstå från alla de tillfällen som fanns att köpa narkotika, i
            fängelset och när han var ute på permission. Problemet var nu
            att när han skulle friges gavs inte i hans hemkommun något tillfälle
            till Subutexbehandling. Han funderade mycket: Skulle han behöva
            flytta till den stora staden för att få tillgång till detta som
            medverkat till att han fått en positivare syn på tillvaron och
            framtiden? Familjen ville definitivt inte flytta.
          </note>
          <note>
            Det var ett svårt dilemma, som vi bara kan lösa om alla får rätt
            till kontrollerad behandling med Subutex, inte att bostadsort
            och myndigheters inställning och välvilja ska styra detta.
          </note>
          <note>
            Den brevskrivande internen hade vistats på häktet under en längre
            tid. Han kunde då jämföra omhändertagandet där med fängelsetiden.
            På häktet fanns inte de personer som kunde motivera honom att
            omedelbart ta itu med sitt missbruk. Att direkta motivationsinsatser
            sätts in redan från häktestidens början är mycket viktigt. Vi
            önskar därför att fler narkotikateam ska inrättas så att landets
            häkten kan erbjuda hjälp till dem som vill bli fria från sitt
            missbruk. Här måste finnas mera utrymme för rådgivning och kortare
            påverkansprogram.
          </note>
          <note>
            Att sitta i fängelse är ingen lätt situation. Det innebär isolering,
            att man inte får träffa sina anhöriga så ofta. Det är samma rutiner
            dag för dag. Det är naturligtvis lätt att återfalla i missbruk,
            naturligtvis också lätt för att man bor tillsammans med andra
            missbrukare.
          </note>
          <note>
            Det är lätt att konstatera att vi under de senaste åren har fått
            en överbeläggning inom kriminalvården. Vi väntar fortfarande på
            att de av minister Bodström utlovade fängelseplatserna ska komma.
            Det finns alltför många intagna som förgäves har vädjat om att
            få en plats på en behandlings- eller motivationsavdelning. Risken
            för fortsatt missbruk eller ett återfall blir större om man kan
            fortsätta drogandet i fängelsemiljön. Att motivera till behandling
            för missbruk är ett mål som bör prioriteras under tiden i fängelset.
            Då finns det större förutsättningar för att kunna lyckas med ett
            liv utanför murarna.
          </note>
          <note>
            Det är över huvud taget beklagligt och besynnerligt att häkten
            och fängelser inte kan hållas drogfria. Som besökare på häktet
            har jag alltid utsatts för noggrann kontroll. Detsamma gäller
            när jag har besökt fängelser. Men det är tydligen så att denna
            kontroll inte fungerar lika effektivt överallt. Det finns vägar
            för drogerna som vaktpersonalen inte klarar av att bevaka.
          </note>
          <note>
            Vi kan aldrig acceptera pågående missbruk på anstalter och häkten.
            Det är tragiskt att få höra om personer som har blivit missbrukare
            under fängelsetiden, hur åren där har blivit vidareutbildning
            i brott och början på ett missbruk.
          </note>
          <note>
            I stället behövs större resurser för att drogtesta. Effektivare
            kroppsvisitation, bättre besöksregler, narkotikahundar, utstörning
            av mobiltelefoner är några exempel på sådant som måste till.
          </note>
          <note>
            Det är också viktigt att följa upp narkotikamissbrukares frivårdspåföljd.
            När en missbrukare inte följer det planerade vårdprogrammet gäller
            snabb och tydlig reaktion från samhällets sida. Här behövs ett
            bättre samarbete mellan kriminalvård och socialtjänst.
          </note>
          <note>
            Fru talman! Det fanns en tid då behandlingshemmen, för att använda
            ett talesätt, växte upp som svampar ur jorden. Som tur är har
            det nu skett en självsanering. I dag har vi många seriösa behandlingshem
            som gör oerhört fina insatser. Men det är förstås viktigt med
            en noggrann uppföljning och kvalitetskontroll. När man besöker
            ett behandlingshem kan man ibland reagera över vissa metoder som
            används här och där. Men om jag är övertygad om att sakkunniga
            har granskat dem får jag ändå acceptera metoderna och tänka att
            min skepsis väl är överdriven. Eftersom missbrukare inte är en
            grupp utan egentligen individer behövs alla dessa behandlingshem
            med olika metoder, olika pedagogik. Jag får konstatera med tacksamhet
            att om bara någon enda människa kan räddas tillbaka till ett någorlunda
            normalt liv genom en unik metod får jag som utomstående acceptera
            detta. Men här gäller ändå rätt person på rätt plats.
          </note>
          <note>
            Jag är den siste talaren i en debatt som har varat i fyra och
            en halv timme snart. Jag skulle kanske kunna recensera det som
            har sagts här från talarstolen och då använda ett latinskt citat
            eftersom jag ser att Christer Engelhardt har kommit till kammaren
            du får ett senare i dag också. Jag har använt det här tidigare
            från talarstolen. Jag tycker att det också passar bra in på dagens
            debatt. Så här låter det: Ut desint vires tamen est laudanda voluntas.
            Även om krafterna fattas är dock den goda viljan berömvärd.
          </note>
          <note>
            12 § Genetisk integritet m.m.
          </note>
          <note>
            Föredrogs
          </note>
          <note type="speaker">
            Anf. 112 MARGARETA ISRAELSSON (s):
          </note>
          <note>
            Fru talman! I betänkandet behandlas proposition 2005/06:64 Genetisk
            integritet m.m. samt 13 motionsyrkanden som väckts med anledning
            av propositionen. Vidare behandlas 39 motionsyrkanden från den
            allmänna motionstiden 2005.
          </note>
          <note>
            Utskottet ställer sig i betänkandet i huvudsak bakom regeringens
            förslag till lag om genetisk integritet m.m. Den nya lagen ska
            vara en samlad lag för genetisk undersökning och information inom
            hälso- och sjukvården, medicinsk forskning samt genterapi med
            mera. Den ska även reglera befruktning utanför kroppen och insemination.
          </note>
          <note>
            Lagen föreslås ersätta lagen från 1991 om användning av viss
            genteknik vid allmänna hälsoundersökningar, lagen från 1991 om
            åtgärder i forsknings- eller behandlingssyfte med ägg från människa,
            lagen från 1991 om insemination och lagen från 1988 om befruktning
            utanför kroppen. Kommersialisering av humanbiologiskt material
            föreslås också bli reglerat i den nya lagen.
          </note>
          <note>
            Den nya lagen innebär att ingen utan stöd i lag ska få ställa
            som villkor för ett avtal att den andra parten genomgår en genetisk
            undersökning eller lämnar genetisk information om sig själv. Vidare
            ska gälla att ingen utan stöd i lag i samband med avtal får efterforska
            eller använda genetisk information om den andre. Det föreslås
            också förbud mot att olovligen bereda sig tillgång till genetisk
            information om någon annan.
          </note>
          <note>
            För försäkringsbolag ska gälla undantag från förbudet att efterforska
            och använda genetisk information vid riskbedömda personförsäkringar
            på mycket höga belopp. Försäkringsbolag ska dock inte få efterforska
            eller använda genetisk information vid så kallade barnförsäkringar.
          </note>
          <note>
            Forskning med syfte att utveckla metoder för att åstadkomma genetiska
            effekter som kan gå i arv föreslås vara tillåten. Men försök i
            forsknings- eller behandlingssyfte samt behandlingsmetoder som
            medför genetiska förändringar som kan gå i arv hos en människa
            ska även i fortsättningen vara förbjudna.
          </note>
          <note>
            Den nya lagen föreslås innehålla grundläggande bestämmelser för
            användning av fosterdiagnostik samt förutsättningarna för att
            få använda preimplantatorisk genetisk diagnostik, PGD. PGD ska
            inte få användas för blivande syskon till svårt sjuka barn utan
            tillstånd av Socialstyrelsen. För sådant tillstånd ska det krävas
            synnerliga skäl. Så kallad givarinsemination ska efter tillstånd
            från Socialstyrelsen få utföras även vid andra sjukhus än offentligt
            finansierade sjukhus.
          </note>
          <note>
            Utskottet avstyrker regeringens förslag om en generell sekretessregel
            på försäkringsområdet. Utskottet förutsätter att regeringen återkommer
            till riksdagen med ett förslag till reglering av sekretess på
            försäkringsområdet, i varje fall såvitt avser genetisk undersökning
            och information. Vidare förutsätter utskottet att förslaget lämnas
            till riksdagen i sådan tid att bestämmelsen kan träda i kraft
            senast den 1 januari 2007.
          </note>
          <note>
            Utskottet tillstyrker i huvudsak övriga lagförslag. Samtliga
            motioner avstyrks.
          </note>
          <note>
            Samtliga lagförslag föreslås träda i kraft den 1 juli 2006. Bestämmelserna
            i lagen om genetisk integritet om användning av genetisk undersökning
            och information på försäkringsområdet föreslås dock börja tillämpas
            först från och med den 1 januari 2007.
          </note>
          <note>
            Till betänkandet finns fogat 16 reservationer och tre särskilda
            yttranden.
          </note>
          <note>
            Fru talman! Med denna inledning överlämnar jag ärendet till debattörerna.
          </note>
          <note type="speaker">
            Anf. 113 ANNE MARIE BRODÉN (m):
          </note>
          <note>
            Fru talman! Jag vill börja med att yrka bifall till reservation
            6 under punkt 6, men jag står naturligtvis bakom samtliga reservationer
            där vi moderater finns med.
          </note>
          <note>
            I detta betänkande om genetisk integritet läggs det fram förslag
            om en ny lag som ersätter flera befintliga lagar, precis som vi
            har hört här tidigare. Det är bra. En samlad lagstiftning innebär
            bättre överskådlighet inom ett stort och komplicerat område. Lagen
            innebär ett stärkt skydd för individen gällande hanteringen av
            information om den egna hälsan och de egna arvsanlagen. Den grundläggande
            principen är att genetisk information är den enskilda människans
            privatsak.
          </note>
          <note>
            Regeringen föreslår att ingen olovligen ska få bereda sig tillgång
            till genetisk information om någon annan. Vi moderater anser att
            skyddet för genetisk integritet är oerhört viktigt och stöder
            i stort sett förslaget. Men det finns även brister som behöver
            rättas till.
          </note>
          <note>
            Utskottet har enats om att avstyrka regeringens förslag om generell
            sekretessregel på försäkringsområdet. Här behövs ett nytt förslag
            som avser genetisk undersökning och information och inte, som
            föreslagits i denna proposition, en generell sekretessregel som
            skulle få konsekvenser på hela försäkringsområdet.
          </note>
          <note>
            Fru talman! Det finns några frågor som vi moderater speciellt
            vill lyfta fram och där vi har reserverat oss tillsammans med
            Folkpartiet och Centerpartiet. Det handlar om genetiska självtester,
            där vi anser att det finns anledning att känna oro för utvecklingen.
            Det är komplicerat att tolka gentester, och bedömningen av vad
            till exempel ökad risk för någon genetisk sjukdom innebär är svår
            att göra. Vi anser att det vore önskvärt att professionell rådgivning
            kopplades till försäljningen av genetiska självtester. Detta är
            svårt att uppnå med tanke på att försäljningen även sker via Internet,
            men det är angeläget att vården har kunskap och lyhördhet för
            att möta de behov av vägledning som kan uppkomma.
          </note>
          <note>
            Vidare vill vi lyfta fram frågan om PGD, som handlar om att barn
            med en eller två föräldrar som har anlag för svår sjukdom kan
            födas friska. Denna metod är ur etisk synpunkt bättre än att göra
            fosterdiagnostik när graviditeten redan är ett faktum, som sedan
            eventuellt leder till en abort om barnet kommer att bli sjukt.
          </note>
          <note>
            PGD är i grunden positivt. Regeringen föreslår att PGD inte ska
            få användas med syfte att försöka få ett barn som ska fungera
            som donator av blodstamceller till ett svårt sjukt syskon utan
            tillstånd av Socialstyrelsen.
          </note>
          <note>
            Kommittén för genetisk integritet ansåg dock i sitt betänkande,
            fru talman, att det behövdes ytterligare underlag för ett ställningstagande
            om att tillåta detta. Förslaget har visserligen en restriktiv
            hållning men kan ändå få konsekvenser som är svåra att överblicka,
            inte minst av etiska skäl. Barn får aldrig uppleva att de föds
            med avsikten att fungera som donator för en annan person. Vi anser
            därför, i enlighet med vad kommittén föreslagit, att denna fråga
            behöver utredas vidare innan ställning tas i frågan.
          </note>
          <note>
            Den tredje fråga jag vill lyfta fram är frågan om privata vårdgivare.
            Propositionens förslag innebär att så kallad givarinsemination
            efter tillstånd av Socialstyrelsen kommer att få utföras vid andra
            sjukhus än offentligt finansierade sjukhus. Vi välkomnar förslaget
            i denna del. Provrörsbefruktning där ägg eller spermier kommer
            från en givare kommer dock i fortsättningen att få utföras endast
            på universitetssjukhus. Enligt vår uppfattning bör seriösa privata
            aktörer kunna beviljas tillstånd att genomföra assisterad befruktning
            på samma villkor som offentligt finansierade sjukhus, givetvis
            med tillstånd av Socialstyrelsen.
          </note>
          <note>
            Till sist, fru talman, vill jag beröra försäkringsbolagens möjlighet
            att efterforska och använda genetisk information.
          </note>
          <note>
            Det vore olämpligt om genetisk information skulle få efterforskas
            och användas när det är fråga om ordinära liv- och sjukförsäkringar.
            Vore detta möjligt är risken stor att det skulle skada förtroendet
            för försäkringsväsendet och för forskning och behandling med genetisk
            inriktning. Dessutom skulle för den enskilde individen försäkringspremien
            kunna skjuta i höjden på ett orimligt vis för ordinära försäkringar
            och på så sätt riskera att skada den enskilde försäkringstagarens
            möjlighet att få en försäkring. I dag skyddar de gränser som finns
            i avtalet mellan försäkringsbranschen och staten den genetiska
            integriteten vid de flesta normala svenska liv- och sjukförsäkringar,
            dock inte alla.
          </note>
          <note>
            En drastisk modell vore att följa Norge och Danmark, som helt
            förbjudit efterforskning eller användande av genetisk information
            i alla försäkringssammanhang. Det skulle säkerställa fullständig
            genetisk integritet men samtidigt skapa bekymmer och begränsningar
            för försäkringslösningar.
          </note>
          <note>
            Fru talman! I denna proposition föreslås att förbud ska gälla
            för försäkringsbolag att utan stöd i lag ställa som villkor för
            ett avtal att en försäkringssökande ska genomgå genetisk undersökning
            eller lämna genetisk information om sig själv. Det innebär att
            bestämmelser ska ges i lag om i vilken utsträckning ett försäkringsbolag
            får efterforska eller använda genetisk information. Det kommer
            att finnas möjlighet till undantag för försäkringsbolagen i särskilda
            fall. Här anser vi moderater att det måste vara en ytterst restriktiv
            bestämmelse när det gäller särskilda fall.
          </note>
          <note>
            Avslutningsvis, fru talman, är vi glada över att utskottet har
            fört in undantaget att försäkringsbolagen inte i något fall ska
            få efterforska eller använda genetisk information när det gäller
            så kallade barnförsäkringar. Tack för det!
          </note>
          <note type="speaker">
            Anf. 114 MARITA ARONSON (fp):
          </note>
          <note>
            Fru talman! Detta betänkande om förslaget till lag om genetisk
            integritet är ett viktigt betänkande inom ett väldigt svårt område.
            Den nya lagen ska, som sagts här tidigare, vara en samlad lag
            för genetisk undersökning och information inom hälso- och sjukvården
            och medicinsk forskning samt genterapi. Den ska också reglera
            befruktning utanför kroppen och insemination alltså ett väldigt
            brett område.
          </note>
          <note>
            Vi får en rad viktiga förbud. Att till exempel ingen utan stöd
            i lag i samband med avtal kan efterforska eller använda genetisk
            information om den andre känns viktigt. Vi i Folkpartiet tycker
            dock att det finns anledning att närmare utreda hur lagstiftningen
            ska vara utformad så att den inte i onödan försvårar till exempel
            identifierande av offer efter katastrofer och stora olyckor. Här
            behöver man arbeta vidare för att få en större klarhet. Den synpunkten
            har också Svenska Kriminalteknikföreningen haft. Just vid stora
            olyckor är det svårt att identifiera vissa offer. Därför är det
            viktigt att titta över den här lagstiftningen och se om man ska
            utforma den på annat sätt.
          </note>
          <note>
            Vi var tidigare inne på att det förslag som fanns om en generell
            försäkringsregel har tagits bort. Det tycker jag är väldigt bra.
            Däremot är det viktigt att försäkringsbolag kan ha undantag i
            vissa speciella fall. Det är också viktigt att försäkringsbolag
            inte får efterforska eller använda genetisk information till exempel
            vid så kallade barnförsäkringar.
          </note>
          <note>
            Båda de föregående talarna har talat om preimplantatorisk genetisk
            diagnostik, PGD. Vi tycker att den frågan behöver utredas ytterligare.
            Det behövs ytterligare ställningstaganden om att tillåta just
            PGD/HLA, som det heter. Detta kan få konsekvenser som vi i dag
            inte kan överblicka ur etisk synvinkel. Vi känner stor oro för
            att barn kan komma att uppleva att de fötts med avsikten att fungera
            som donatorer av blodstamceller till ett svårt sjukt barn.
          </note>
          <note>
            Det här är en svår materia att handha. Jag tror att det är viktigt
            att se över den ordentligt innan man sätter ned foten.
          </note>
          <note>
            En annan fråga som vi tar upp i våra reservationer är den om
            professionell rådgivning i samband med gentester självtester som
            vi säger. Förslaget är att Läkemedelsverket bland annat ska få
            i uppdrag att belysa hur dessa produkter bör regleras. Vi anser
            att det är viktigt att professionell rådgivning alltid kopplas
            till försäljningen av genetiska självtester. Det behövs alltså
            kunskap och lyhördhet inom vården för att kunna fånga upp vad
            detta egentligen handlar om det gäller att veta vad det handlar
            om. I dag finns det ju självtester att göra, men det finns också
            möjligheter via Internet. Många som inte har möjlighet att nå
            en professionell rådgivning utsätts kanske för detta. Där finns
            det ingen expertis så det behövs ett större kunnande i vården
            för att kunna hjälpa till på ett annat sätt.
          </note>
          <note>
            När det gäller vårdgivares behörighet vid assisterad befruktning
            innebär propositionens förslag att så kallad givarinsemination
            för tillstånd av Socialstyrelsen kommer att få utföras vid andra
            sjukhus än officiellt finansierade. Det tycker vi är bra, men
            vi tycker inte att det här ska utföras bara på universitetssjukhus,
            som Anne Marie också sade. Även seriösa privata aktörer bör kunna
            få tillstånd att genomföra assisterad befruktning på samma villkor
            som offentligt finansierade sjukhus, förstås under tillsyn av
            Socialstyrelsen.
          </note>
          <note>
            Det finns mycket bra här som klargör, för det behövs en tydlighet
            gentemot allmänheten om individens rättigheter gällande genetisk
            integritet. Men en hel del återstår som hade behövt finnas med.
          </note>
          <note>
            Vi står förstås bakom alla våra reservationer, men jag yrkar
            bifall bara till reservation 9.
          </note>
          <note type="speaker">
            Anf. 115 CHATRINE PÅLSSON (kd):
          </note>
          <note>
            Herr talman! Jag vill börja med att säga att Kristdemokraterna
            naturligtvis ställer upp på alla reservationer där vi finns med.
            Men för tids vinnande yrkar jag bifall bara till reservation 6.
          </note>
          <note>
            Genetisk integritet är svårt. Över huvud taget är vad jag brukar
            kalla för biopolitik utomordentligt svåra frågor där det ofta
            finns många etiska dilemman. Jag tror att vi måste vara modigare
            och våga problematisera de olika frågorna.
          </note>
          <note>
            Vad kan ett ställningstagande i en förlängning ha för effekt
            på människovärdet, på hela den demokratiska principen? Jag och
            Kristdemokraterna säger inte att vi i alla lägen vet bäst i de
            frågor som vi tar upp och där vi problematiserar. Men jag är helt
            övertygad om att vi som politiker måste stimulera även allmänheten
            att på olika sätt delta i de här samtalen och diskussionerna.
          </note>
          <note>
            Jag vet att man i många andra länder haft en enorm debatt i olika
            tidningar om till exempel stamcellsforskningen. Man har alltså
            deltagit och varit med i processen. Jag tror att man i Sverige
            ibland är lite för rädd. Nej, det här är svårt. Det vågar vi inte
            säga någonting om. Forskarna vet bäst. Det händer så enormt mycket.
          </note>
          <note>
            Och visst vet forskarna enormt mycket och har en kunskap, men
            den måste också i samklang med samhällets grundvärderingar finnas
            med i samma diskussion för att man ska kunna se en helhet.
          </note>
          <note>
            Biopolitiken, som jag kallar den, väntas faktiskt tillsammans
            med informationstekniken bli det viktigaste utvecklingsområdet
            under det närmaste århundradet. Potentialen är helt enorm. Det
            som för 1015 år sedan var science fiction är faktiskt verklighet
            i dag. Förmågan att hantera gener och genfragment har blivit en
            basteknologi som revolutionerat kunskapsbilden inom många discipliner.
          </note>
          <note>
            Samtidigt ställs vi med denna forskning och teknik inför svåra
            etiska avvägningar. Möjligheterna att snabbt och radikalt förändra
            och använda oss av genmaterialet i växter, djur och människa tvingar
            oss faktiskt till att etiskt bedöma och värdera allt från teknik
            till syften och effekter.
          </note>
          <note>
            Men med vilken etik, med vilken måttstock, ska vi som politiker
            bedöma detta? Vilken människosyn ligger som grund?
          </note>
          <note>
            En särställning bland de grundläggande etiska principerna har
            människovärdesprincipen. Människan är ett mål i sig. Ingen annan
            människa får äga henne eller på ett kränkande sätt använda henne
            som ett medel.
          </note>
          <note>
            Denna människosyn brukar beskrivas som att människan är en person.
            Det innebär att varje människa är unik och oersättlig som individ
            och har samma absoluta och okränkbara värde, oavsett kön, ålder,
            social position, etnisk och religiös tillhörighet eller sexuell
            identitet.
          </note>
          <note>
            Människovärdet är alltså knutet till existensen, inte till olika
            stadier eller situationer i den enskilda människans livscykel
            eller till hennes förmågor eller egenskaper. Denna människosyn
            tycker jag är en god grund inför de här svåra avvägningarna och
            de svåra dilemman som det här är.
          </note>
          <note>
            I detta betänkande behandlas många olika frågor, vilket Margareta
            Israelsson inledningsvis har berättat om. Här finns det ett antal
            reservationer utifrån de grundvärderingar som vi som politiska
            företrädare har.
          </note>
          <note>
            Jag vill gärna säga några ord om PGD, preimplantatorisk genetisk
            diagnostistik. Det handlar alltså om att man efter en provrörsbefruktning
            kan undersöka arvsmassan eller genernas beskaffenhet. Det är väldigt
            bra att vi lagstiftar. Mycket i den här propositionen handlar
            om att lagstifta. Det välkomnar jag. Jag tycker att det inom de
            här områdena är bra att veta vad som gäller. Det ska vara lika
            för alla. Men vi ska ha klart för oss att när man öppnade för
            IVF, provrörsbefruktning, var det därför att par själva inte kunde
            få biologiska barn. Det var alltså en hjälp till att bli föräldrar.
            Möjligen används nu den här provrörsbefruktningen för att se till
            att det blir rätt barn; man har förmåga att göra en utsortering.
          </note>
          <note>
            År 1995 fattade vi här i riksdagen beslut om den här preimplantatoriska
            genetiska diagnostiken. Det gjorde vi i full enighet. Den skulle
            användas vid svåra sjukdomar som leder till för tidig död och
            för vilka ingen bot och behandling finns.
          </note>
          <note>
            Fortfarande anser jag att det är en bra princip att det är detta
            som gäller och att vi bör lagfästa det beslut som vi tog år 1995
            för att inte glida undan. Men allteftersom tekniken har utvecklats
            kan vi hitta mycket mer som gör att vi kan vara på ett sluttande
            plan. Vi kan välja både det ena och det andra. Det ställer inte
            vi kristdemokrater oss bakom.
          </note>
          <note>
            När det gäller den fråga som både Anne Marie och Marita tog upp
            frågan om PGD/HLA, i vissa sammanhang kallat designbaby instämmer
            jag i problematiserandet.
          </note>
          <note>
            Det är oerhört viktigt att vi går sakta framåt för att se vad
            det kan få för effekter för det barn som kommer till. Vad kan
            det få för effekter längre fram, och vilka sjukdomar kan man egentligen
            bota och behandla på det här sättet? Vi vet att det tar ungefär
            ett år om man ska hormonstimuleras för att man ska få ett nytt
            syskon. Många svårt sjuka barn klarar inte det året ens en gång.
          </note>
          <note>
            Abortfrågan är också behandlad i det här betänkandet. Där har
            det under det senaste året kommit propåer om förändringar i abortlagen,
            bland annat utländska kvinnors rätt att få abort i Sverige. Jag
            tycker att det är hög tid att göra en översyn av abortlagstiftningen,
            som faktiskt har varit i kraft sedan 1975, alltså 31 år, utan
            att man sett över den. Det borde vara dags, innan man ändrar och
            utvecklar andra saker, att göra en utvärdering av de förebyggande
            insatserna, hur de fungerar, kvinnans fysiska och psykiska hälsa,
            mannens roll och det ena med det andra. Men det måste slås fast
            att kvinnan är den som tar det slutgiltiga beslutet, eftersom
            det är hon som ska bära fostret.
          </note>
          <note>
            Jag tror också att självtesterna, som tas upp i reservation 9,
            är någonting viktigt. Det är svårt att på egen hand klara av att
            avläsa testerna. Samtidigt kan det, när man sitter ensam i en
            situation, bli ångestladdat om man ser någonting. Där behöver
            vi mer utbildning och kunskap om den genetiska och etiska dimensionen
            för att i många andra sammanhang kunna hjälpa människor att fatta
            ett rätt och riktigt beslut. När det gäller en själv och ens familj
            är det jätteviktigt att man får all information som finns att
            få för att kunna fatta beslut. Då är denna fråga oerhört viktig.
          </note>
          <note>
            Jag ser fram emot, herr talman, att vi ska kunna fortsätta att
            stimulera den etiska debatten ännu mer än vad vi har gjort så
            att alla känner att de är med på förändringar som sker i samhället.
            Människovärdet och människolivet är unikt, och vi måste för kommande
            generationer och för oss själva säkerställa att vi fattar rätt
            beslut.
          </note>
          <note type="speaker">
            Anf. 116 ELINA LINNA (v):
          </note>
          <note>
            Herr talman! Vänsterpartiet har samarbetat med regeringen i framtagandet
            av propositionen. Vi står bakom förslaget till lagen om genetisk
            integritet, och jag yrkar bifall till den delen av betänkandet.
          </note>
          <note>
            Vänsterpartiet ser det som ett framsteg att vi nu får en samlad
            lag för genetiska undersökningar och genetisk information inom
            hälso- och sjukvården och medicinsk forskning samt genterapi med
            mera. För oss är det viktigt att bland annat skydda forskningen
            inom detta område från de kommersiella krafterna. Det nuvarande
            förbudet mot kommersiell hantering av humanbiologiskt material
            förtydligas genom att det i lagen anges att förbudet även omfattar
            material från mänskliga ägg samt från celler och cellinjer från
            sådana ägg. Det är också bra att till exempel arbetsgivare och
            försäkringsbolag inte ska kunna kräva genetiska undersökningar
            eller information av den enskilde.
          </note>
          <note>
            Några av oss som deltar i debatten har haft förmånen att fördjupa
            sig i frågan om genetisk integritet under längre tid som ledamöter
            i Smer, Statens medicinsk-etiska råd. Jag tror att det var under
            ett par års tid vi diskuterade ämnet i Smer. En stor fråga, både
            i Smer och i den utredning som föregick propositionen, var frågan
            om möjligheten att med hjälp av en metod som kallas för PGD/HLA
            göra en vävnadstypsbestämning i syfte att det barn som planeras
            ska kunna donera benmärg till ett sjukt syskon. Och då talar vi
            om ärftliga immunbristsjukdomar som ger allvarliga defekter i
            förmågan att bekämpa infektioner, om allvarliga blodsjukdomar
            och om enstaka andra sjukdomar som ger allvarliga störningar i
            ämnesomsättningen. Uppskattningsvis skulle det för svensk del
            röra sig om någon enstaka behandling per år eller vartannat år.
          </note>
          <note>
            Möjligheten till PGD/HLA ställer oss inför ett svårt etiskt dilemma.
            Men ska vi låta bli att handla för att frågan är svår? Jag tycker
            inte att vi ska värja oss för det etiska dilemmat.
          </note>
          <note>
            Det finns onekligen fall där man med PGD/HLA med god prognos
            kan bota vad som annars vore obotligt. Därför anser Vänsterpartiet
            att det är rätt och riktigt att ge möjlighet till PGD/HLA under
            de förutsättningar och restriktioner som beskrivs i lagförslaget.
          </note>
          <note>
            Herr talman! Utskottet är inte överens i frågan om PGD/HLA; det
            har vi hört här tidigare. Kristdemokraterna framställer sin kritik
            som om föräldrarna hade möjlighet eller rätt att begära en provrörsbefruktning
            med syfte att skaffa ett syskon som kan bli en donator. Så är
            det inte. De föräldrar som kan få hjälp med provrörsbefruktning
            är par som redan har en konstaterad svår genetisk sjukdom som
            kan drabba ett barn och som därmed har fått prövat att de får
            genomföra en provrörsbefruktning för att inte riskera ett barn
            med mycket svår sjukdom förenat med lidande. När detta är uppfyllt
            ges nu möjligheten för Socialstyrelsen att i synnerliga fall också
            vid valet av embryo välja ett embryo vars genetiska uppsättning
            möjliggör en donation. Det verkar som att kd vill anklaga andra
            för att inte ta ett etiskt ansvar, men jag menar att vi inte ska
            värja oss för det etiska dilemmat. Chatrine Pålsson verkar ha
            lämnat kammaren, och det är synd.
          </note>
          <note>
            Utöver kd har Moderaterna och Folkpartiet reserverat sig mot
            förslaget att tillåta PGD/HLA. Nu är inte Centerpartiet med i
            reservationen men ändå funderar jag: Innebär den gemensamma reservationen
            att det i en eventuell framtida borgerlig regering är kd som kommer
            att formulera politiken inom dessa områden? Chatrine Pålsson tog
            själv upp frågan om abort. Jag har noga läst kd:s partimotion
            om biopolitik. Där tar man upp frågan om abort, insemination,
            stamcellsforskning med mera. Och linjen är klar det är nej som
            gäller. Står de andra partierna i alliansen också för det? Jag
            tror att väljarna skulle vilja veta det.
          </note>
          <note>
            Herr talman! I betänkandet behandlas också ett antal motioner
            från allmänna motionstiden. Vänsterpartiet har här en motion som
            handlar om assisterad befruktning och äggdonation. Lagen som antogs
            för cirka fyra år sedan är skriven enbart med tanke på heterosexuella
            kvinnor som lider av infertilitet och ofrivillig barnlöshet. Som
            en konsekvens av att lesbiska kvinnor har fått tillgång till assisterad
            befruktning menar vi att möjligheten för lesbiska att även få
            tillgång till donerade ägg måste utredas. Tyvärr fick vi inte
            majoritet för vårt förslag i utskottet.
          </note>
          <note>
            Avslutningsvis, herr talman, yrkar jag bifall till reservation
            nr 12.
          </note>
          <note type="speaker">
            Anf. 117 LARS-IVAR ERICSON (c):
          </note>
          <note>
            Herr talman! Integritet är ett svårt ord som väcker känslor.
            Det berör vårt innersta, det privata. Och rubriken för dagens
            betänkande, Genetisk integritet m.m. , manar oss till eftertanke.
            Jag antar att dagens debattörer har reflekterat mer över dessa
            frågor än vad jag som andre ersättare i socialutskottet har kunnat
            göra, men låt mig ändå som katt bland hermelinerna försöka ge
            några synpunkter på ämnet.
          </note>
          <note>
            Jag delar synen på det som framkommer i reservation nr 9, där
            genetiska självtester tas upp. Hur hanterar man den information
            som erhålls? Det finns behov av sakkunnig vägledning. Det känns
            viktigt att aktualisera detta i det här sammanhanget. Och vården
            måste visa lyhördhet och kunskap och vara beredd att ge råd och
            stöd, för att tolka gentester är inte lätt.
          </note>
          <note>
            Att alla goda krafter ska samverka inom vård och omsorg är en
            självklarhet för Centerpartiet. Vi vet att de privata vårdgivarna
            gör oerhört viktiga insatser inom hälso- och sjukvård. Vi välkomnar
            förslaget att så kallad givarinsemination ska kunna utföras även
            vid andra sjukhus än offentligt finansierade. Vidare känns det
            riktigt och viktigt att seriösa privata aktörer kan beviljas tillstånd
            att genomföra assisterad befruktning på samma villkor som offentligt
            finansierade sjukhus. Givetvis ska då detta ske under Socialstyrelsens
            tillsyn.
          </note>
          <note>
            Vi har anledning att uppmärksamma de möjligheter som ges till
            dem som längtar efter barn att söka råd och hjälp hos privata
            vårdgivare. Dessa vårdgivare, vet jag, har även ambitionen att
            forska och bidra till utvecklingen av nya behandlingsmetoder.
          </note>
          <note>
            Herr talman! Av propositionen framgår att det finns en påtaglig
            brist på kunskap i genetik inom hälso- och sjukvården. Inför utskottsbetänkandet
            föreslog Centerpartiets socialpolitiske talesman Kenneth Johansson
            att Socialstyrelsens synpunkter skulle inhämtas, och det gjordes
            också. Socialstyrelsen avser att göra en samlad analys av utbildningsbehovet
            för läkare och sjuksköterskor. Från Svensk förening för medicinsk
            genetik har utskottet fått ett brev där det påpekas att redan
            1999 uppmärksammade Socialstyrelsen behovet av utbildning i genetik.
            Föreningen anför vidare att ska de nya landvinningarna inom genetiken
            kunna användas inom hälso- och sjukvården, krävs det att personalen
            har tillräckliga kunskaper inom området. En studie som kallas
            för Gen Ed visar även på brister i sjukvårdspersonalens omhändertagande
            av patienterna och deras anhöriga.
          </note>
          <note>
            Svensk förening för medicinsk genetik efterlyser i första hand
            en utredning av utbildningsbehovet och i andra hand åtgärder från
            socialutskottet för att stödja sjukvårdshuvudmännen som har det
            direkta ansvaret för att hälso- och sjukvårdens medarbetare har
            den utbildning inom genetiken som vården kräver. Centerpartiet
            instämmer i att det är mycket viktigt att öka kunskaperna i just
            genetik.
          </note>
          <note>
            Dagens ämne ger oss både möjligheter och risker, och det har
            denna debatt visat. Det är säkert inte sista gången som vi aktualiserar
            genetisk integritet. Mycket mer kunde sägas, men jag stannar här.
          </note>
          <note>
            Jag står givetvis bakom de reservationer där Centerpartiet deltar
            men nöjer mig med att yrka bifall till reservation nr 10.
          </note>
          <note type="speaker">
            Anf. 118 JAN LINDHOLM (mp):
          </note>
          <note>
            Herr talman! Jag tänkte börja på ungefär samma sätt som Chatrine
            Pålsson. Det här med gen-etik och genteknik är minsann inte enkelt.
            Jag tänker starta i en annan hörna för att förklara varför jag
            tycker att det är knepigt.
          </note>
          <note>
            Människorna har faktiskt laborerat med gener väldigt länge. Vi
            kanske inte riktigt tänker på det, för när vi pratar om genteknik
            handlar det om att bygga om gener hos en art. Men faktum är att
            när vi väl kunde börja röra oss mellan kontinenterna flyttade
            vi genetiskt material, oftast utan att veta om det, från en kontinent
            till en annan där det inte fanns några naturliga predatorer, där
            miljön inte var lämpad eller kanske till och med var väldigt lämpad
            för den nya genetiska arvsmassan som vi tog med oss dit när vi
            kanske av misstag flyttade. Det mest omtalade är väl råttor som
            följde med båtar till Australien. Men det finns många exempel
            på hur man mellan den europeiska och den amerikanska kontinenten
            har flyttat växter och djur utan att tänka på det, som faktiskt
            har fått rätt rejäla konsekvenser i växtriket och djurriket. Det
            är ett tidigt exempel på att det här med genteknik får stora konsekvenser.
          </note>
          <note>
            Jag läste för inte så länge sedan om bönder som har fått sin
            mark Kravmärkt efter många års arbete när de har bytt från odling
            där man har använt sig av bekämpningsmedel, konstgödsel etcetera.
            Att sedan efter att några år ha jobbat som kravodlare och upptäcka
            att det man odlar på åkern har blivit infiltrerat av gener från
            andra bönders odlingar är inte så roligt, för då uppfyller man
            ju inte kraven och kan inte få det pris man har räknat med för
            den produkt man har. Genetik är alltså en viktig fråga, och det
            är ett väldigt ansvar vi tar på oss när vi börjar laborera med
            gener.
          </note>
          <note>
            Jag ska inte säga särskilt mycket alls, utan jag ska i huvudsak
            yrka bifall till utskottets förslag. Jag tycker att det är bra,
            väl genomarbetat och övervägt. I och för sig har vi från Miljöpartiets
            sida två särskilda yttranden. Jag vill också yrka bifall till
            reservation 13. Den handlar väldigt generellt om att vi tycker
            att det är viktigt att alla behandlas lika i vården oavsett vilken
            sexuell läggning man har. Den handlar lite mer specifikt om assisterad
            befruktning, där vi skriver om den diskriminering som i dag sker
            och som vi tycker att regeringen ska lämna förslag på hur man
            hanterar.
          </note>
          <note>
            I ett av de särskilda yttrandena har vi bland annat tagit upp
            stamcellsforskningen. Vi lämnar egentligen inte några konstruktiva
            förslag, utan vi pekar bara på problem. Det är fortfarande en
            så stor fråga så vi vill inte binda oss på något sätt. Men vi
            skulle vilja att man jobbade mer med den frågan.
          </note>
          <note>
            I övrigt delar vi alltså regeringens uppfattning i propositionen.
            Det känns lite tokigt att säga saker som många andra har sagt
            här.
          </note>
          <note>
            Frågan om självtester har tagits upp av många. Jag tycker att
            det sätt på vilket man motiverar utskottets ställningstagande
            är väldigt bra. Man är medveten om problematiken och säger att
            Läkemedelsverket ska ha i uppdrag att titta på detta. Det är tydligt
            att om de genetiska självtesterna blir en kommersiell vara ska
            de underkastas de lagar som gäller för medicinsk-tekniska produkter.
            Då får man informationen med på köpet.
          </note>
          <note>
            De som har motionerat om detta borde känna sig ganska lugna.
            Jag tycker att det är ett riktigt förhållningssätt. Det är en
            viktig fråga.
          </note>
          <note>
            Jag tycker som de övriga att det är bra att försäkringsbolagen
            inte får möjlighet att välja bort de barn som eventuellt har genetiska
            defekter och skador, att man inte får göra den typen av tester
            för att minska sitt risktagande och att man inte får påtvinga
            någon genetisk information inför ett kontraktsskrivande.
          </note>
          <note>
            Det har alla redan pratat om, så jag behöver inte göra det igen.
            Därför nöjer jag mig med detta.
          </note>
          <note type="speaker">
            Anf. 119 CONNY ÖHMAN (s):
          </note>
          <note>
            Herr talman! Låt mig börja med att yrka bifall till förslagen
            i detta betänkande och avslag på reservationerna.
          </note>
          <note>
            De frågor som vi hanterar i betänkandet har dels behandlats i
            en statlig utredning och dels varit föremål för många och långa
            diskussioner i Statens medicinsk-etiska råd. Det system vi har
            när det gäller att hantera medicinsk-etiska frågor här i landet
            med ett Statens medicinsk-etiska råd där de olika politiska partierna
            är representerade är en mycket bra grund för att vi kommer så
            långt när det gäller samsyn i de här frågorna. Det sätt vi har
            att hantera medicinsk-etiska frågor i Sverige är unikt. Det normala
            i andra europeiska länder är att de medicinsk-etiska råden är
            en sammanslutning av experter och sakkunniga. Det politiska systemet
            kommer in långt senare. I och med att vi jobbar på det sätt vi
            gör med de här frågorna når vi ganska långt i samsyn efter långa
            diskussioner.
          </note>
          <note>
            Det tycker jag är bra. De här frågorna är inte de första vi ska
            använda i den partipolitiska fajten. Vårt utskott har dessutom
            en god tradition när det gäller att hantera de här frågorna.
          </note>
          <note>
            Här regleras en hel del saker som i dag inte är reglerade, och
            här sammanförs mycket av det medicinsk-etiska området i en gemensam
            lagstiftning. Det är självfallet oerhört värdefullt. Kunskaperna
            på det här området ökar oerhört snabbt. Det politiska systemet
            måste vara aktivt och delta i de debatter som måste till utifrån
            etiska utgångspunkter när vetenskapen går framåt. Som många har
            sagt tidigare behövs det etisk reflexion kring de här frågorna.
            Det behövs utbildad vårdpersonal som kan hantera människor som
            är oroliga över gen-etiska problemställningar och den kunskap
            man kan ta fram om arvsmassa och annat.
          </note>
          <note>
            Det finns anledning att honorera Göteborgs universitet som har
            varit vägledare genom att genomföra en 40-poängsutbildning för
            vad man kallar genetiska vägledare. Det är människor som får en
            specialkompetens för att diskutera de här svåra frågorna med patienter.
          </note>
          <note>
            Utskottet bifaller regeringens förslag, förutom på en punkt som
            redan har nämnts. Vi vill ha sekretess kring genetisk information,
            men vi vill att regeringen ska återkomma till utformningen av
            den regeln så att den blir mer avgränsad och mer definitivt siktar
            på det som den är avsedd att sikta på.
          </note>
          <note>
            Det ges ett mycket tydligt skydd för genetisk information med
            den här lagstiftningen när det gäller anställningar och försäkringsförhållanden.
            När Statens medicinsk-etiska råd som första instans tog upp detta
            med barnförsäkringar fick 25 % av de barn som man sökte barnförsäkringar
            för avslag på sina försäkringar eller mycket omständliga försäkringsvillkor.
            Det var självfallet ett fullständigt orimligt förhållande. Nu
            kan vi se fram emot att det regleras på ett helt nytt sätt.
          </note>
          <note>
            När det gäller självtester kan jag instämma i det som miljöpartisten
            sade. När det gäller PGD/HLA kan jag till hundra procent instämma
            i det resonemang Elina Linna förde. Jag tycker att de partier
            som reserverar sig här smiter från ansvaret att ta ställning i
            en utomordentligt svår fråga. När vi behandlade motsvarande fråga
            i Smer var flera av de partier som nu reserverar sig med på vagnen
            och tyckte att de avvägningar som Smer hade gjort i sitt yttrande
            i den här frågan var riktiga. De partierna har senare ändrat uppfattning
            i dessa frågor, kan jag konstatera. Jag ställer mig dessutom frågan:
            Vad är det som ska utredas ytterligare? Om jag ska ha respekt
            för reservationen borde ni ha påtalat vilka typer av frågeställningar
            man i så fall ska utreda ytterligare.
          </note>
          <note>
            Chatrine Pålsson kommer med en reservation om översyn av hela
            abortproblematiken. Jag ställer samma fråga: Vad ska utredas?
            Är det kvinnans rätt till abort som ska utredas, Chatrine Pålsson,
            eller är det något annat som döljer sig bakom kravet?
          </note>
          <note>
            Jag tycker att Kristdemokraternas skrivning om fosterdiagnostik
            är en tulipanaros. Man har en positiv inställning och räknar upp
            ett antal saker som är fullständigt självklara. När jag läser
            den reservation du har skrivit när det gäller detta undrar jag
            hur sjukvårdspersonalen ska agera om man ska följa din reservation.
            Det innebär att man ska säga att man medvetet undanhåller patienten
            information. Det måste vara slutsatsen av den reservationen. Hur
            stämmer det med att du och ditt parti i andra sammanhang pratar
            om utökade patienträttigheter? Här föreslår du något som skulle
            verka i motsatt riktning. Den reservationen är ett under av tulipanaros,
            tycker jag.
          </note>
          <note>
            Jag tycker att det är en stor styrka att vi kommer så långt i
            samsyn när det gäller de här frågorna. När vi diskuterar frågor
            av den här karaktären, det kan gälla stamceller eller aborter,
            är det ett parti som utmärker sig och inte är med på vagnen, och
            det är Kristdemokraterna.
          </note>
          <note>
            Jag har samtidigt blivit lite irriterad när jag har tagit del
            av några tidningsartiklar, Chatrine Pålsson. I Kyrkans Tidning
            stod det för någon månad sedan: Chatrine Pålsson är kritisk till
            riksdagskollegernas flata inställning till medicinsk-etiska spörsmål.
            Det är mycket bekymmersamt att politikerna förlitar sig på expertisen
            och inte vågar säga nej till förslaget, säger hon. Vi som politiker
            måste ta vårt ansvar i sådana här svåra frågor. Det handlar ju
            om människovärdet. Nu går livsavgörande frågor förbi med en axelryckning.
          </note>
          <note>
            Är det den stämpel du vill sätta på oss övriga partier som har
            jobbat i flera år med de här frågorna och landat på de här synpunkterna?
            Det går inte, Chatrine Pålsson, att säga att man vill stimulera
            till debatt och samtidigt i en tidning säga att vi tar de här
            frågorna med en axelryckning. Detta går fullständigt tvärs emot
            vartannat.
          </note>
          <note type="speaker">
            Anf. 120 CHATRINE PÅLSSON (kd) replik:
          </note>
          <note>
            Herr talman! Jag fick ett antal frågor och ska försöka besvara
            dem så långt min tid räcker.
          </note>
          <note>
            När det gäller översyn av abortlagen sade jag i mitt anförande
            att det är kvinnan som i slutänden bestämmer om abort. Det kanske
            inte Conny Öhman hörde.
          </note>
          <note>
            Det är ju mycket som har hänt på de här 31 åren. Jag tycker att
            man ska våga se över varje lag, speciellt innan man ska förändra
            lagen, om det inte är gjort någon gång. Jag kan ställa en motfråga:
            Vad är det som är farligt med att en parlamentarisk grupp skulle
            tillsättas för att se över abortlagen utifrån de perspektiv som
            jag hade?
          </note>
          <note>
            När vi läser förarbetena till abortlagen ser vi att man nog inte
            hade trott att det efter 31 år skulle vara mellan 30 000 och 35
            000 aborter. Alla partier är nog överens om att ambitionen är
            att minska antalet aborter. Det är för allas skull, även för det
            par som genomgår detta och inte minst kvinnan.
          </note>
          <note>
            När det gäller tulipanaros om fosterdiagnostik tror jag inte
            att det är någon så konstig argumentation. Jag skriver ju att
            vad gäller de nu aktuella förslagen angående fosterdiagnostik
            är jag försiktigt positiv till förslaget att alla kvinnor ska
            ha information om fosterdiagnostik.
          </note>
          <note>
            Men vad jag däremot är mån om att betona är att det är viktigt
            att det utformas riktlinjer så att den information som ges inte
            uppmuntrar till abort av foster med funktionshinder eller liknande.
          </note>
          <note>
            Om Conny Öhman skulle ha någonting emot det, vilket jag egentligen
            inte tror, är det allvarligt, om man ska dra konsekvenserna av
            det.
          </note>
          <note type="speaker">
            Anf. 121 CONNY ÖHMAN (s) replik:
          </note>
          <note>
            Herr talman! Jag skulle gärna vilja ha en synpunkt från Chatrine
            Pålsson på det citat från Kyrkans Tidning som jag läste upp. Anser
            du att vi som representerar de andra partierna här i riksdagen,
            förutom Kristdemokraterna, har en flat inställning till medicinsk-etiska
            spörsmål och att vi när vi står här i kammaren och debatterar
            dessa frågor eller när vi kommer att rösta här så småningom gör
            det med en axelryckning? Det var precis det som du sade i Kyrkans
            Tidning för en månad sedan. Vidhåller du den uppfattningen, att
            vi inte har gjort några etiska överväganden utan har en flat inställning
            och tar detta med en axelryckning?
          </note>
          <note type="speaker">
            Anf. 122 CHATRINE PÅLSSON (kd) replik:
          </note>
          <note>
            Herr talman! Det var inte precis svar på det jag sade. Det här
            var en intervju där jag säkert inte har använt dessa ord. Däremot
            har jag sagt det som jag precis sade i talarstolen: Vi måste alla,
            både politiker och allmänhet, stimulera till en debatt om dessa
            frågor för att vi ska komma vidare i utvecklingen. Jag sade också
            jag vet inte var det står eftersom jag inte själv har läst det
            mycket tydligt att forskarna har sin professionalitet men att
            vi inte kan överlåta beslut enbart till dem. Det är vad jag står
            för. Jag har ingen annan åsikt än det som jag har sagt i talarstolen.
          </note>
          <note>
            Men då kanske Conny Öhman kan svara på de frågor som jag ställde.
          </note>
          <note type="speaker">
            Anf. 123 CONNY ÖHMAN (s) replik:
          </note>
          <note>
            Herr talman! Den reservation som Kristdemokraterna har skrivit
            om fosterdiagnostik tolkar jag som att om patienterna frågar ska
            sjukvårdspersonalen undanhålla svaren på vissa frågor. Det är
            den enda tolkning som jag kan göra av den reservationen. Och det
            stämmer inte med hur jag ser på vad sjukvårdspersonalen ska göra.
            Och det stämmer inte med Kristdemokraternas tal om att vidga patienträttigheter.
            Och det stämmer inte med den reglering som finns i dag. I dag
            ska sjukvårdspersonalen svara på frågorna. Kristdemokraterna anser
            inte att sjukvårdspersonalen ska svara på frågor.
          </note>
          <note>
            Det som jag har läst i Kyrkans Tidning är citat av vad du har
            sagt, Chatrine Pålsson. Du säger att vi i de andra partierna hanterar
            livsavgörande frågor med en axelryckning. Och du säger att vi
            andra har en flat inställning till medicinsk-etiska spörsmål.
            Jag tycker att det är lite oförskämt att säga det i en tidning
            och samtidigt säga här i kammaren att du vill stimulera debatt
            i frågan.
          </note>
          <note>
            Överläggningen var härmed avslutad.
          </note>
          <note>
            13 § Socialtjänst
          </note>
          <note>
            Föredrogs
          </note>
          <note type="speaker">
            Anf. 124 INGRID BURMAN (v):
          </note>
          <note>
            Herr talman! Socialtjänsten är en central del av välfärdspolitiken.
            Den finns där när det gäller att säkra att människor har rimliga
            villkor under perioder i livet när de behöver stöd och hjälp.
            Då kan det handla om ett ekonomiskt bistånd eller om bistånd i
            annan form.
          </note>
          <note>
            I det betänkande som vi nu ska debattera behandlas ett stort
            antal motioner från den senaste allmänna motionstiden och från
            tidigare inom just socialtjänstens område.
          </note>
          <note>
            I detta betänkande finns det också två tillkännagivanden. Det
            ena lyfter fram barnperspektivet när man så småningom ska utforma
            ett lagförslag om en behandlingsplan för den sociala barn- och
            ungdomsvården. Det andra handlar också om barn. Det handlar om
            att stärka Socialstyrelsens roll och att vi ska se till att det
            i regleringsbrevet för Socialstyrelsen framgår att de har ett
            utökat ansvar när det gäller att se till att myndigheter följer
            upp hur verksamheter med anmälningsskyldighet kan bli bättre på
            att upptäcka och anmäla misstanke om barnmisshandel. Det är alltså
            två tillkännagivanden som lyfter fram och stärker barnperspektivet
            som finns i detta betänkande.
          </note>
          <note>
            Jag tycker att det är bra att det finns en så bred samsyn över
            partigränser när det gäller just att stärka barnens rättigheter.
          </note>
          <note>
            Men det finns också en rad reservationer i detta betänkande.
            Vänsterpartiet har tolv. Jag tänker använda min tid här i talarstolen
            till att lyfta fram några av dessa reservationer.
          </note>
          <note>
            Jag ska börja med att ta upp reservation 4 som handlar om den
            så kallade Skärholmsmodellen. Socialtjänsten och socialnämnden
            i Skärholmen tillämpar en modell som innebär att man inte betalar
            ut försörjningsstöd om människor inte är aktivt arbetssökande.
            Och att vara aktiv kan till exempel innebära att vara tre timmar
            på ett jobbcentrum varje dag. Och det ska du vara även om du inte
            ens kan läsa.
          </note>
          <note>
            Historien om den medelålders kvinnan som kom från ett annat land
            och var analfabet är nämligen sann. Hon visste att om hon inte
            var aktiv på jobbcentret skulle man dra in hennes försörjningsstöd.
            Och hon kunde inte använda datorn och inte läsa tidningarna. Men
            så kom hon på vad hon skulle göra. Så hon stod tre timmar varje
            dag framför anslagstavlan och låtsades läsa. Då var hon ju aktiv.
          </note>
          <note>
            Jag tror inte att detta bidrog till att hon kom ut på arbetsmarknaden
            eller att hon integrerades snabbare i samhället.
          </note>
          <note>
            Vi menar att det är dags att se över vilka förändringar som man
            faktiskt behöver göra nu i socialtjänstlagen, så att människor
            som är i behov av försörjningsstöd ska behandlas i enlighet med
            den första paragrafen i socialtjänstlagen, portalparagrafen. Där
            står nämligen bland annat att verksamheten ska bygga på respekt
            för människors självbestämmanderätt och integritet. Och vi tror
            att det är dags att lyfta fram den portalparagrafen igen.
          </note>
          <note>
            Reservation 10, som också är en viktig reservation för oss, handlar
            om barnbidrag och försörjningsstöd. I dag minskar föräldrarnas
            försörjningsstöd när barnbidraget höjs, alltså när vi höjer det
            generella barnbidraget. Det innebär att när vi beslutar om att
            öka den generella välfärden, den som vi tror då ska öka för alla,
            så hjälper det alla utom dem som är ekonomiskt fattiga. Alla barnfamiljer
            utom dem med försörjningsstöd får en inkomstökning. Och så kan
            vi inte ha det.
          </note>
          <note>
            Jag läste nämligen vad som hade sagts vid några debatter tidigare.
            Vi har tagit upp denna fråga år 2000, 2002, 2004 och nu år 2006.
            Och när vi försöker lyfta fram denna fråga får vi bland annat
            svaret att man inte kan göra det eftersom det då blir marginaleffekter
            när dessa människor ska övergå till egen försörjning.
          </note>
          <note>
            Vad man då säger är att om de familjer som uppbär försörjningsstöd
            får samma del av generella bidragshöjningar som andra så uppstår
            det marginaleffekter när de sedan övergår till en annan försörjning.
            Men för det första är detta ett vuxenperspektiv. Nu talar man
            enbart om de vuxna, och man glömmer barnen. Många av de barn som
            lever i familjer med försörjningsstöd lever med så små marginaler
            att de inte kan delta i skolans utflykter eller i olika fritidsaktiviteter
            nu när fritidsgården stängts och fritiden lagts ut på marknaden.
            Och för det andra kan generella bidrag inte ge marginaleffekter.
            Det går inte ihop. Däremot kan de ge ekonomiskt utsatta barn hjälp
            på marginalen.
          </note>
          <note>
            Nu har jag tagit upp detta i debatter i riksdagen under många
            år och dessvärre utan resultat. Men nu har det socialdemokratiska
            partiet, om än inte regeringen, fattat beslut i frågan på sin
            kongress. Jag förutsätter därför att även regeringen kommer med
            ett förslag som säkrar alla barns rätt till generella bidragshöjningar.
          </note>
          <note>
            Och för att ge alla riksdagspartier möjlighet att redan nu skicka
            detta meddelande till regeringen yrkar jag bifall till reservation
            10.
          </note>
          <note>
            I betänkandet avhandlas en rad motioner om kommunens skyldighet
            att hjälpa och stödja kvinnor som utsätts för mäns våld. Vänsterpartiet
            har tillsammans med Miljöpartiet en reservation, där vi menar
            att kommunerna bör ta ett ansvar för att se till att kvinnor som
            utsätts för mäns våld får ett kompetent stöd.
          </note>
          <note>
            Vi hänvisar till att länsstyrelsens granskning av kommunernas
            arbete på området visar att frågan om mäns våld mot kvinnor är
            eftersatt. Flera kommuner saknar handlingsplaner och riktlinjer
            för arbetet. I budgeten för 2006 anslog samarbetspartierna ekonomiska
            medel för att stödja och utveckla kvinnojourerna och deras arbete.
            Men vi vet att det inte räcker med enbart budgetmedel. Det måste
            också finnas handlingsplaner, riktlinjer och politisk vilja ute
            i kommunerna. Och vet ni vad? För två år sedan i den här debatten
            antog vi ett tillkännagivande om att komplettera en utredning
            just med handlingsplaner. Jag ska återkomma till det.
          </note>
          <note>
            Nu menar vi att det är dags att stärka lagen. Vi har tillfört
            budgetmedel, och det är dags att stärka lagen. Då, herr talman,
            blir man glad när man hör att socialtjänstminister Morgan Johansson
            redovisar i nyheterna att även han vill lagstifta om att det ska
            finnas kvinnojourer i varje kommun. Riksdagen har i dag alla möjligheter
            att stödja Morgan Johansson i detta genom att rösta på Vänsterpartiets
            och Miljöpartiets reservation nr 23. Jag vet att Miljöpartiet
            kommer att yrka bifall till den så jag avstår just nu själv från
            att göra det.
          </note>
          <note>
            Där lyfter vi bland annat fram frågan om kommunernas ansvar för
            att det ska finnas ett kompetent stöd till kvinnor som har utsatts
            för mäns våld och som söker hjälp. Vi lyfter också fram behovet
            av att utreda hur man kan koppla en tillsyn till länsstyrelserna
            över den här verksamheten så att vi kan följa upp den. Det är
            också någonting som brister.
          </note>
          <note>
            Man kan också stödja vår reservation nr 19, som jag nu yrkar
            bifall till. Jag yrkar alltså bifall till reservationerna nr 10
            och 19. Där vill vi ha en ändring i socialtjänstlagen för att
            stärka socialnämndens skyldighet att ge stöd och hjälp till brottsoffer.
            Vi vill byta ut det redan starka ordet bör mot det absolut förpliktigande
            ordet skall på två ställen i 5 kap. 11 § socialtjänstlagen. Det
            här är någonting som både Brottsofferjouren och utredningen Slag
            i luften har tillstyrkt. Det behövs en sådan förändring.
          </note>
          <note>
            Med anledning av den senaste tidens debatt hoppas jag att vi
            kan få gehör för vår reservation nr 19. Det här är angelägna frågor.
            Socialutskottet har under perioder tagit steg framåt när det gäller
            handlingsplaner. Det finns en utredning som nu går mot sitt slut.
            Det finns en socialtjänstminister som säger att vi ska göra slag
            i saken nu och se till att alla kommuner har beredskap för detta.
            Och det finns två reservationer här med tillkännagivanden som
            det går bra att stödja om riksdagen vill stödja Morgan Johansson
            i hans ambitioner!
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            14 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 5
          </note>
          <note>
            Punkt 10
          </note>
          <note>
            Punkt 19
          </note>
          <note>
            Punkt 40
          </note>
          <note>
            Punkt 46
          </note>
          <note>
            Punkt 6
          </note>
          <note>
            Punkt 10
          </note>
          <note>
            Punkt 14
          </note>
          <note>
            Punkt 15
          </note>
          <note>
            Punkt 17
          </note>
          <note>
            Övriga punkter
          </note>
          <note>
            15 § (forts. från 13 §) Socialtjänst (forts. SoU19)
          </note>
          <note type="speaker">
            Anf. 125 MAGDALENA ANDERSSON (m):
          </note>
          <note>
            Herr talman! Socialtjänst handlar om det allra mest privata.
            Det gäller hushållsekonomi, att få allt att gå ihop när det är
            för många dagar kvar i slutet av lönen. Det handlar om unga barn
            och unga som ibland lever i en familj med missbrukande föräldrar.
            Det kan handla om de allra mest fantastiska föräldrar som har
            en son eller dotter som har hamnat på glid och behöver stöd och
            hjälp. Det handlar också om kvinnor som blir utsatta för våld
            och flickor från hedersrelaterade miljöer som behöver hjälp för
            att kunna fungera självständigt. Det gäller mammor och pappor
            som missbrukar. Det handlar om vuxna som drar till sig unga till
            alldeles fel miljöer. Men det handlar också om de människor som
            arbetar inom socialtjänsten med ett stort och brinnande intresse
            för andra människor.
          </note>
          <note>
            I dag står socialpolitiken inför ett vägval. Det krävs nytänkande,
            och det krävs andra infallsvinklar än tidigare. Alldeles för många
            är inlåsta i gamla system. Regeringen och stödpartierna står inte
            för något nytänkande. Man är inte intresserad av att lyssna på
            idéer och tankar från andra. I stället kramar man det bestående.
            Det är ett tydligt intryck för den som tar del av majoritetens
            ställningstagande i det här betänkandet.
          </note>
          <note>
            Här presenteras en myckenhet av bra och goda förslag, förslag
            som skulle kunna göra socialpolitiken mer nytänkande ibland lite
            fastare, ibland mer öppen, ibland med krav på individerna själva
            men också på olika myndigheter som har socialpolitiska uppgifter
            förslag som regeringen och utskottets majoritet säger nej till.
          </note>
          <note>
            Från moderat sida vill vi ändra på dagens system där den kommun
            man vistas i är den som har det totala ansvaret. Det är något
            som har medfört alldeles orimliga belastningar för de kommuner
            som är extra populära på sommaren. Det är självklart för oss att
            det är den kommun man är bosatt i som ska betala den hemtjänst
            man behöver när man är i sin sommarstuga och inte den kommun som
            man tillfälligt bor i och inte betalar ett öre i skatt till. Det
            här vill inte majoriteten.
          </note>
          <note>
            Vi vill se över regelverket för ideella skadestånd. Vi tycker
            att det är orimligt att skadestånd till ett brottsoffer ska finnas
            med i beräkningen av kvinnans eller mannens inkomst i samband
            med att man ansöker om socialbidrag. Det är också orimligt att
            personer som är beroende av ekonomiskt bistånd för sin försörjning
            i domstol inte får samma skadeståndsersättningar som andra något
            som vi vet i första hand drabbar kvinnor och barn. Det vill vi
            ändra på, men det vill inte majoriteten.
          </note>
          <note>
            Vi vill ta bort den så kallade riksnormen och låta det kommunala
            självstyret få vara självständigt. Den riksnorm vi har, har inte
            så stor inverkan på socialbidragskostnaderna, men eftersom vi
            har den minskar möjligheten för kommunerna att hitta egna lösningar.
            Det vill vi ändra på, men det vill inte majoriteten.
          </note>
          <note>
            Vi vill kunna ställa krav på en motprestation från arbetsföra
            personer som söker ekonomiskt bistånd. Det vill inte majoriteten.
          </note>
          <note>
            Från moderat sida är vi positiva till att det finns fler aktörer
            i socialtjänsten och vill gå vidare och släppa in flera enskilda
            alternativ där. Det vill inte majoriteten.
          </note>
          <note>
            Vi vill ha en förändring till stånd så att barnfamiljer inte
            kan vräkas lika lätt som i dag. Vi vet att det trist nog finns
            familjer som inte klarar att hantera det bostadsbidrag man får
            utan prioriterar andra utgifter i stället. För dem vill vi återinföra
            möjligheten att bostadsbidraget ska kunna gå direkt till hyresvärden.
            Då får man ingen hyresskuld för de pengarna. Det skulle underlätta
            för de familjerna. Det vill vi ändra på, men det vill inte majoriteten.
          </note>
          <note>
            Vi vill att kommunerna ska ha en större skyldighet att ge stöd
            till brottsoffer och deras anhöriga än vad man har i dag. Vi vill
            ändra lagen så att det där det i dag står bör ska stå skall. Det
            vill inte majoriteten.
          </note>
          <note>
            Vi vill se över problematiken med det som kallas hedersrelaterat
            våld och föreslår flera olika åtgärder för att bättre möta flickor
            och unga kvinnor från de kulturerna. Vi vill också förtydliga
            socialtjänstens ansvar för sexuellt exploaterade barn och kvinnor.
            Inte heller där är majoriteten med oss.
          </note>
          <note>
            När socialtjänsten ska placera barn i familjehem säger lagen
            att man i första hand ska överväga en placering hos någon anhörig
            eller närstående. Det har kommit signaler om att det inte sker,
            och vi vill göra en utvärdering av den tillämpningen av lagen.
            Inte heller det vill majoriteten.
          </note>
          <note>
            Vi vill att socialtjänsten ska vara skyldig att polisanmäla de
            brott man får reda på. I dag finns denna skyldighet bara om brotten
            skulle betyda två år i straffskalan. Detta vill inte majoriteten.
          </note>
          <note>
            I dag kan socialtjänst och polis inte alltid kommunicera med
            varandra på ett sätt som skulle vara värdefullt, framför allt
            när det gäller unga personer. Sekretesslagen lägger hinder i vägen.
            Vi vill ändra på det, men inte majoriteten.
          </note>
          <note>
            Vi tycker att det ska finnas en lagreglerad skyldighet för socialtjänsten
            att polisanmäla brott som rör brott och hot mot person som kommer
            till dess kännedom, inte bara brott som skulle ge två års fängelse.
            Det vill inte majoriteten.
          </note>
          <note>
            Ibland behöver unga skyddas från sina föräldrar, det vet vi.
            Det gäller till exempel de avskyvärda hedersmorden. Vi vill ändra
            socialtjänstlagen för att skydda dessa flickor, och ibland pojkar,
            så att det i undantagsfall ska kunna råda sekretess i förhållande
            till föräldrarna, alltså när den normala informationen från socialtjänsten
            skulle kunna leda till att den unga personen kan skadas fysiskt
            eller psykiskt. Det vill inte majoriteten.
          </note>
          <note>
            Faktum talar för sig själv och faktum kvarstår. Regeringen står
            inte för mycket, om ens något, nytänkande i socialtjänsten. Den
            är fastlåst vid det bestående. Det är det som är det slutliga
            intrycket av hanteringen av detta betänkande.
          </note>
          <note>
            Slutligen, herr talman, vill vi att kvinnor som utsätts för våld
            ska uppmärksammas mer. Vi menar att det ska finnas kvinnohus med
            möjligheter till skyddat boende i egen lägenhet eller i gemensamt
            boende över hela landet. I dagarna har vi fått höra att regeringen
            ska tillsätta ytterligare en utredning. Socialtjänstministern
            lovar nu utsatta kvinnor bättre hjälp. Det handlar om en kvinnoskyddslag
            som ska ge rätt till skydd om man blir slagen eller hotad, oavsett
            var man bor.
          </note>
          <note>
            Jag delar ministerns uppfattning och vill säga att det är glädjande
            att han tar frågan om våld mot kvinnor på stort allvar. Alla kvinnor
            som blir slagna eller hotade ska ha rätt och möjlighet till hjälp
            och skydd var de än bor i landet. Jag vill dock höja ett varningens
            finger. Det är inte alls sant och säkert att det är det ultimata
            rätta att ha en jour eller ett kvinnohus i varje kommun. En del
            kommuner är alldeles för små för att bära detta. En del kommuner
            är så små att de kvinnor som skulle behöva skydd inte kan tänka
            sig att vilja ha det i sin egen kommun. De vill vara mer anonyma
            än vad de kan vara på den mindre orten. Det viktiga är att det
            finns tillgång till hjälp, inte att den finns i samtliga Sveriges
            290 kommuner.
          </note>
          <note>
            I det här betänkandet behandlas många motioner som handlar om
            denna viktiga fråga. Det skulle glädja mig mycket om vi kunde
            få en enighet i kammaren i dag, eller kanske vid voteringen i
            morgon, om att hantera frågan fortare. Det kanske går att komma
            överens om bättre stöd och hjälp till kvinnor utan att göra en
            utredning först.
          </note>
          <note>
            Herr talman! Moderaterna står självfallet bakom samtliga sina
            reservationer i betänkandet, men för tids vinnande yrkar jag bifall
            endast till reservation nr 1.
          </note>
          <note type="speaker">
            Anf. 126 MARITA ARONSON (fp):
          </note>
          <note>
            Herr talman! Socialtjänsten har en mycket viktig funktion. Det
            vet vi, och det är det vi ska debattera en stund framöver. Den
            ska vara stödjande men också agera och vidta åtgärder när något
            inte fungerar. Den har därmed även en myndighetsutövande funktion.
            De dubbla roller som socialtjänsten på det sättet har är ett bekymmer,
            och de bör skiljas från varandra. Det behövs alltså en skilsmässa
            inom socialtjänsten, för det blir ingen ordentlig fart på socialtjänsten
            om den både ska hjälpa och till exempel omhänderta. Det är en
            av de frågor som vi tagit upp. Jag ska ta upp flera av de saker
            som vi inte fått igenom i det här betänkandet.
          </note>
          <note>
            Först vill jag emellertid säga att vi har två viktiga tillkännagivanden
            som handlar om barn, vilket ligger mig varmt om hjärtat. Det ena
            handlar om att barnperspektivet ska prioriteras i socialtjänstens
            arbete. Det andra tillkännagivandet gäller barnmisshandel, att
            man ska jobba mot det och ta upp det särskilt. Det tycker jag
            är jätteviktigt, och det gläder mig att det finns med. Men, som
            sagt, det finns flera saker som vi inte fått igenom. Bland annat
            gäller det de dubbla rollerna.
          </note>
          <note>
            Vi tycker att det behövs en ökad mångfald inom socialtjänsten
            och vill gärna se fler aktörer. Man kanske kan ha ett pengasystem,
            vilket ju fungerat i många andra verksamheter. En annan fråga
            som vi inte fått igenom gäller barn som vräks. Man säger att det
            nu ska göras en utredning och att det behövs mer kunskap. Det
            är förfärligt att det fortfarande finns barn som vräks i det här
            landet.
          </note>
          <note>
            Nu finns en utredning som arbetar, men problemet är ju inte nytt.
            Dessutom tycker jag att utredningen kommer väldigt sent. Barn
            har drabbats hårt när familjen vräkts från sin bostad. Socialtjänsten
            kan inte sköta ekonomin åt någon mot dennes vilja, och därför
            behöver socialtjänsten få ökade befogenheter i samband med vräkningar.
            Det behövs också ett bättre samarbete mellan socialtjänst, kronofogde
            och bostadsföretag.
          </note>
          <note>
            En annan fråga gäller vistelsebegreppet, vilket också Magdalena
            var inne på. Det drabbar kommuner med en hög andel fritidsboende
            med hemvist i en annan kommun. Den behovsprövande kommunen, som
            ansvarar för hemtjänsten oavsett vistelseort, bör förstås ha ansvaret.
            Jag kan inte riktigt förstå att inte detta kan gå igenom. Det
            finns verkligen behov av att se över vistelsebegreppet. Jag tror
            att även flera socialdemokrater skulle vilja rösta för det förslaget,
            och det tycker jag att de ska göra.
          </note>
          <note>
            Vi som bor på västkusten har sett många exempel på detta problem.
            Nästan varje sommar ringer någon till mig och säger: Marita, varför
            kan inte jag få hjälp där? De stackars kommunerna som finns på
            västkusten bågnar under alla bekymmer och den enskilde individen
            känner att han eller hon är till besvär.
          </note>
          <note>
            Det behövs också ett bättre samarbete mellan ideella organisationer
            och socialtjänsten. Inte heller det tycker jag har lyfts upp i
            detta betänkande.
          </note>
          <note>
            Vidare behövs en handlingsplan för arbetet med våldsutsatta kvinnor,
            vilket också Magdalena var inne på, tror jag. Dessa kvinnors barn
            bör få det stöd som de behöver, oavsett vilken kommun de bor i.
            Jag har under många år känt en flicka som vi kan kalla Eva. Hon
            blev nyligen misshandlad och behövde därför ett kvinnoboende vid
            en kvinnojour i Göteborg. Hon fick dock ingen plats där utan fick
            i stället först åka till Stenungsund, därefter till Kungälv, och
            sedan flyttades hon vidare till andra kommuner eftersom Göteborg
            inte kunde erbjuda någon plats. På det sättet fick barnen gå i
            skolor i olika omgångar, och det hela var mycket svårt för dem.
          </note>
          <note>
            Jag tror att länsstyrelsen här behöver ha en tydligare roll.
            Den bör utnyttja sin ställning som tillsynsmyndighet gentemot
            kommunerna, och vite bör kunna utdömas för de kommuner som inte
            uppfyller socialtjänstlagens bestämmelse om stöd och hjälp till
            våldsutsatta kvinnor.
          </note>
          <note>
            Stöd till offer för hedersrelaterat våld är också en fråga där
            vi i det här betänkandet inte nått så långt som vi skulle önska.
            Lagstiftningen behöver ses över. Verksamheter som Terrafem och
            Orienthälsan är goda exempel på hur man kan jobba. Även riskerna
            för hedersrelaterade självmord bör ses över. Dessutom behöver
            unga ibland skyddas från sina föräldrar, vilket tydliggjorts i
            samband med de avskyvärda så kallade hedersmorden. Vi har länge
            tjatat om en ändring av socialtjänstlagen, vilket behövs för att
            man i vissa särskilda fall ska kunna göra en utredning beträffande
            omyndig, utan krav på information till vårdnadshavare.
          </note>
          <note>
            Det behövs också stöd till offer för människohandel och prostitution.
            I en reservation tar vi upp att de sexuellt exponerade barnen
            behandlas väldigt olika i skilda delar av landet. Det finns inget
            skyddat boende, och de som kommer från ett annat land skickas
            ofta först hem och får sedan komma tillbaka om det blir ett rättsfall
            av det hela. Det är inte någon bra ordning, och därför behövs
            en översyn av människohandel och prostitution.
          </note>
          <note>
            Folkpartiet vill ta ett helhetsgrepp och kraftsamla mot ungdomsbrottsligheten.
            Våra förslag på brottsförebyggande åtgärder, förändrade påföljder
            och snabba ingripanden, hänger tätt samman med krav på förbättrad
            vård för ungdomar som är dömda för brott eller är tvångsomhändertagna.
            Det behöver alltså tas ett helhetsgrepp, i samarbete med socialtjänst
            och polis till exempel.
          </note>
          <note>
            Varje barn bör ha en individuell handlingsplan med uppföljning
            av vården. En sådan finns inte på alla ställen i dag. Särskilt
            behöver man titta på barn med psykiatriska vårdbehov. De hamnar
            ofta i strykklass, helhetsbilden finns inte, man vet inte vad
            som händer och det hela blir lite hugget som stucket. Man vet
            egentligen inte vilka målen är. Inte heller görs någon ordentlig
            uppföljning. Även här behöver det tas mer initiativ.
          </note>
          <note>
            Unga flickors vårdbehov har under lång tid åsidosatts, och en
            snabb förstärkning fordras. Vi vet att unga flickor skär sig och
            har bekymmer. Man säger att det görs en del, men det krävs rejälare
            insatser. På många ställen i landet får man vänta mycket länge
            innan socialtjänsten hinner reagera.
          </note>
          <note>
            Det brister också i uppföljning när de har varit omhändertagna
            enligt LVU och ska tillbaka till sin hemmiljö. Det har vi också
            en reservation om, att de måste få en bättre planering i hemmiljön
            innan de kommer tillbaka. Och enligt Folkpartiet ska SiS, Statens
            institutionsstyrelse, ansvara för eftervården av unga lagöverträdare
            i samverkan med kriminalvårdens frivård. Det är förstås viktigt
            med uppföljning och kartläggning av återfall i brott, så att man
            vet hur många som verkligen blir bra och hur många som lätt återfaller.
            Jag tror att det är väldigt viktigt att man har en uppföljning
            över huvud taget av vad som händer efteråt därför att det handlar
            om jättestora kostnader.
          </note>
          <note>
            Anmälningsplikten är en fråga som vi har lyft fram. Vi har sagt
            att vi behöver en vassare och tydligare anmälningsplikt. De som
            har detta i sitt myndighetsutövande måste anmäla, och det bör
            förenas med ett straffansvar om man inte anmäler. Som det är nu
            blir anmälningarna inte heller utredda på rätt sätt. Det är bättre
            att man är vassare och tydligare när det gäller anmälningsplikten.
          </note>
          <note>
            Slutligen ska jag ta upp något som är jätteviktigt och som jag
            tror att hela socialtjänsten står och faller med. Det handlar
            om att de socionomer som utbildas ska få en utökad kompetens och
            bättre utbildning, för utbildningen brister så mycket. Några av
            oss satt i den parlamentariska utredningen kring Källan till en
            chans , där vi tittade på nationella riktlinjer för den sociala
            barn- och ungdomsvården. Det visade sig till exempel att de har
            väldigt lite utbildning kring barn, andra kulturer, sexuell läggning
            och så vidare. Det här skulle göra att de får bättre möjligheter
            att utöva sitt yrke. Jag tycker att de som jobbar i socialtjänsten
            är värda allt beröm för det som de gör i dag, därför att det är
            mycket som fattas. Ibland kan jag känna att jag skulle vilja lägga
            ned alltihop och börja från början därför att det behövs ett helhetsgrepp,
            och det har vi inte.
          </note>
          <note>
            Vi har, som sagt, flera motioner. Vi står bakom alla, men vi
            yrkar bifall bara till reservationerna 16 och 41.
          </note>
          <note type="speaker">
            Anf. 127 ULRIK LINDGREN (kd):
          </note>
          <note>
            Herr talman! Kristdemokraterna välkomnar de två tillkännagivanden
            som vi har i detta betänkande, som Socialdemokraterna har tvingats
            till. Att barnets perspektiv och rätt lyfts fram något steg ytterligare
            är naturligtvis mycket välkommet.
          </note>
          <note>
            Det här gör vi genom en order till regeringen att den, när den
            presenterar lagförslag med anledning av nationell handlingsplan
            för den sociala barn- och ungdomsvården, särskilt ska behandla
            hur barns synpunkter ska inhämtas. Sedan har vi i betänkandet
            en order till regeringen att man ska påtala för Socialstyrelsen
            att verksamheter som är anmälningsskyldiga måste bli bättre på
            att upptäcka och anmäla misstanke om att barn misshandlas.
          </note>
          <note>
            Det har ju blottlagts att barns mening inte har hörts över huvud
            taget. Vi kan i dessa dagar läsa om barnhemsbarnen, som kräver
            upprättelse för de kränkningar som de utsattes för för decennier
            sedan under barnhemsvistelser i det fridsamma Sverige. Och vi
            måste fråga oss om barn får säga sin mening i dag. Vi ska vara
            konstant oroliga, enligt min mening, över att barn inte blir hörda
            och sedda, inte ens i denna dag.
          </note>
          <note>
            Herr talman! I reservation nr 14 pekar vi på ytterligare ett
            behov av att stärka barnets ställning genom att socialtjänsten
            får möjlighet att sköta hyresinbetalningar och andra räkningar
            mot en persons vilja. Avgörande i all socialtjänst är att man
            visar en mycket stor respekt för den enskildes integritet. Därför
            kan man naturligtvis tveka inför den här punkten och tycka att
            den vuxnes integritet måste gå först och att man får ta konsekvenserna
            för barnet av att det tvingas genomlida en vräkning från en lägenhet.
            Men vi tycker tvärtom. När konsekvensen av en vräkning för barnet
            blir den här utsattheten måste faktiskt föräldrarnas integritet
            få lov att komma i andra hand, till exempel när föräldrarna inte
            har betalat sin hyra trots att de fått socialbidrag som skulle
            kunna täcka hyran. Vi väljer att sätta barnets intresse främst.
          </note>
          <note>
            Vänsterkartellen väljer även i det här betänkandet att sätta
            barnets intresse i andra hand. Det är dumt, tycker vi, även av
            det skälet att när en barnfamilj vräks på grund av obetald hyra
            måste socialtjänsten naturligtvis ändå gå in och ordna bostad
            på något sätt åt familjen. Varför då inte från början ge socialtjänsten
            möjligheten, verktygen, att förhindra vräkning genom att säkra
            att försörjningsstödet går till hyra och el?
          </note>
          <note>
            Vi har ingen motivering i texten i betänkandet, men i dagens
            debatt kanske man skulle kunna prestera något motiv för att välja
            den här ordningen.
          </note>
          <note>
            Herr talman! Efter tidigare nonchalans av regeringen gentemot
            riksdagens tillkännagivande finns nu ett pågående arbete med en
            särskild utredare som ska lämna förslag till hur socialtjänstens
            stöd till våldsutsatta kvinnor och deras barn kan stärkas. Kristdemokraterna
            har dock en reservation, i likhet med en rad reservationer av
            olika partier, inklusive Vänsterpartiet. Vi tycker att man exempelvis
            skulle kunna gå på vår reservation, 21, som jag yrkar bifall till.
            Vi skulle då alltså tillsammans kunna slå fast i denna kammare
            att skyddet för kvinnor och barn, mot våld, nu ska möjliggöras
            i hela Sverige.
          </note>
          <note>
            Det betyder inte att vi behöver gå så långt som Morgan Johansson
            gjorde i Sveriges Radio den 24 april. Det lät som att det skulle
            vara ett fysiskt krav på att det skulle finnas kvinnojour och
            hus i varje kommun som erbjuder detta skydd. Vi skulle kunna nöja
            oss med exempelvis reservation 21, men betänkandetexten stannar
            vid att det ska pågå utredning under ytterligare en tid. Det finns
            ju en utredare tillsatt, och det ska levereras förslag från denna
            utredare före sista juni. Sedan ska det processas vidare efter
            denna utredning. Det tycker vi är lite frustrerande efter ett
            antal års ältande om hur skydd för kvinnor och barn, mot våld,
            ska säkras i Sverige.
          </note>
          <note>
            Senare i debatten kommer vår representant för Kristdemokraterna,
            Maria Larsson, att visa på en mer elegant lösning där vi egentligen
            skulle kunna förena alla goda krafter i alla partier. Då skulle
            vi kunna slå fast att det nu ska vara plikt för kommunerna att
            på något sätt arrangera det nödvändiga skyddet mot våld för kvinnor
            och barn. Kammaren har alltså all anledning att med spänning se
            fram emot slutet på debatten.
          </note>
          <note>
            I reservation 27 markerar vi vikten av att man gör mer för offren
            för människohandel och prostitution. Här pågår det också ett arbete,
            som man i och för sig kan hänvisa till. Det är ett arbete med
            att utarbeta ett nationellt handlingsprogram mot människohandel.
            Men ingenting anges av det som begärs i reservation 27 när det
            gäller insatser för att lyfta prostituerade ur deras elände. Det
            framgår inte i texten om utredningsuppdraget innefattar rehabilitering
            och vårdinsatser för prostituerade. Därför tycker jag att det
            är angeläget också med den här reservationsmarkeringen.
          </note>
          <note>
            Herr talman! I reservation nr 30 pläderar vi för att barn och
            fosterföräldrar måste få ett bärande stöd även efter en vårdnadsöverflyttning
            som i regel sker efter tre års placering. Vi har hört alltför
            många exempel på att stödet försvunnit efter dessa tre år, när
            vårdnadsöverflyttningen är genomförd, trots att behovet är detsamma
            även efter en vårdnadsöverflyttning. Det gäller exempelvis barnets
            behov av barnpsykiatriskt stöd och konsult och mentor för fosterföräldrarna.
            Allt sådant brukar ofta, vittnas det om, raseras efter en vårdnadsöverflyttning.
            Fosterföräldrarna får så att säga med oerhört motstånd men med
            stor energi försöka bygga upp det nätverk som barnfamiljer är
            i samma behov av som förut.
          </note>
          <note>
            Det är ett viktigt skäl till att fosterföräldrar tvekar att ta
            på sig en vårdnadsöverflyttning. En vårdnadsöverflyttning kan
            ofta vara väldigt angelägen. Det är trist att detta försvåras.
            Det är väldigt angeläget för barnet att få fasta bestämda besked
            och förutsägbarhet om hur barnet ska få ha det framöver. Vi vet
            också att det är svårt att rekrytera familjehem. Det har minsann
            inte blivit lättare av svårigheterna med vårdnadsöverflyttning.
          </note>
          <note>
            Vi vet, som också framgår av texten, att effekterna av införandet
            av ordningen med vårdnadsöverflyttning efter tre år undersöks
            av en utredare. Denna utredare ska bli klar efter valet någon
            gång i höst. Det är angeläget att i det här betänkandet markera
            vikten av att vårdnadsöverflyttning inte blir ett tillfälle när
            barn och fosterföräldrar sviks av samhället.
          </note>
          <note>
            Herr talman! Det behövs samordnade insatser för barn och ungdomar.
            Det är mycket viktigt att socialtjänsten, skolan och polisen arbetar
            tillsammans. Det brukar vi säga vid varje tillfälle vi öppnar
            munnen. Det gäller i synnerhet om barn och ungdomar befinner sig
            i kriminalitet. Den samordningen måste bli bättre. Det är angeläget
            att undanröja hinder för att denna samverkan ska fungera.
          </note>
          <note>
            Därför talar vi i reservation 40 för att socialtjänsten måste
            få möjlighet att lämna information till polisen för att förhindra
            att brott begås eller för att kunna sätta in samordnade åtgärder
            för den unge. Socialtjänstens möjligheter att lämna uppgifter
            till skolan borde också öka om det finns elever i skolan som väntar
            på exempelvis ett straff.
          </note>
          <note>
            I reservation 41 markerar vi att det inte är tillräckligt att
            socialtjänsten har möjlighet men inte skyldighet att polisanmäla
            vid misstänkta sexövergrepp mot barn. Vi måste bli mycket skarpare
            och duktigare i Sverige på att samordna insatserna mellan samhällets
            olika instanser. Vi är mycket trötta på alla möjliga olika stuprörsinsatser
            från olika samhällsinstanser.
          </note>
          <note>
            Med all respekt för socialtjänstens personal har den inte riktigt
            kompetens att avgöra när det är lämpligt att polisanmäla, som
            vi skriver i vår reservation. Vi anser att socialtjänstens personal
            ska vara skyldig att polisanmäla misstänkta sexövergrepp mot barn.
          </note>
          <note>
            I likhet med tidigare år begär vi i reservation 47 en prioriteringsutredning
            även för socialtjänsten. Vi vet att den stora prioriteringsutredning
            som genomfördes tidigare för sjukvården på 90-talet har varit
            till nytta och till vägledning för hur sjukvårdens olika aktörer
            och personal ska agera. På samma sätt menar vi att det skulle
            vara till nytta även för socialtjänsten.
          </note>
          <note>
            Kommuner och landsting har visserligen fått en bättre ekonomisk
            situation i dag. Men det är ändå lika angeläget att man i en prioriteringsutredning
            får en genomgripande diskussion och vägledning för socialtjänsten
            i dess arbete om vad skulle kunna vara viktigast.
          </note>
          <note>
            I reservation 16 hävdar vi principen att den behovsprövande kommunen
            ska ansvara för hemtjänsten oavsett vistelseort. Det har vi tidigare
            haft uppe till debatt på allmänna debattimmen i dag. Vi emotser
            här att fler vågar se till sak och den viktiga principen och inte
            röstar så väldigt klavbundet till sitt parti.
          </note>
          <note>
            Vi är övertygade om att det också skulle underlätta samarbetet
            mellan kommunerna om det klarades ut att det är den kommun som
            människan egentligen hör hemma i som har ansvaret även om man
            vistas utanför den ibland på exempelvis semester.
          </note>
          <note type="speaker">
            Anf. 128 LARS-IVAR ERICSON (c):
          </note>
          <note>
            Herr talman! Traditionen bjuder att jag i mina socialutskottsanföranden
            tar fram ett latinskt citat. Åtminstone utskottskollegan Christer
            Engelhardt förväntar sig det. Citatet blir: Tempora mutantur,
            nos et mutamur in illis . Tiderna förändras, och vi med dem. Citatet
            passar in på dagens ämne socialtjänst.
          </note>
          <note>
            Lägg märke till ordet socialtjänst. Det är inte som förut socialvård,
            eller ännu tidigare barnavårdsnämnd, nykterhetsnämnd och, på min
            mammas tid som förtroendevald, fattigvårdsstyrelsen. Socialtjänsten
            måste ständigt verka för förändringar. Den måste ha visioner och
            anpassa sig till den bistra verklighet som vi möter i dagens Sverige.
          </note>
          <note>
            Vi som politiker måste våga stå upp för de svaga grupperna. Det
            krävs en attitydförändring inom både politiken, vården och de
            sociala myndigheterna. Vi måste komma bort från ovanifrånperspektivet,
            vi-och-de-tänkandet, och i stället se möjligheterna hos alla människor.
            Varje människa är unik och har något att ge genom sitt liv. Varje
            människa har rätt att bli bemött med respekt och empati.
          </note>
          <note>
            Hur ser det då ut i den verklighet som socialtjänsten möter?
            Mer än 24 000 fall av kvinnomisshandel anmäls årligen. Vi kan
            anta att mörkertalen är stora.
          </note>
          <note>
            Mitt i natten får polisen ett larm från grannar som hittat två
            blöjbarn i trappan. Pappan som hade barnen över helgen hade gått
            hemifrån för att träffa kompisar. Det fanns ingen socialjour som
            kunde ta hand om barnen. De fick tas om hand av en polishustru.
          </note>
          <note>
            Det finns barn som har sommarlov och får vara hemma hela sommaren
            för att familjen inte har råd att åka på semester. Det finns en
            nyfattigdom hos många barnfamiljer.
          </note>
          <note>
            I en liten stad sitter en mamma och funderar över hur socialsekreteraren
            har kunnat låta sig duperas av hennes före detta man. Det var
            hans vältalighet, hans stora hus mot hennes lilla lägenhet, hans
            yrke som psykolog mot henne som arbetslös. Vad var det som gjorde
            att han fick vårdnaden om barnen? Hon vet inte. Men hon sörjer
            att hon så sällan får träffa sina barn. Hon vet att hennes ekonomi
            aldrig kommer att ge henne möjligheter att ställa upp med alla
            de prylar som mannen ger till barnen. Varför blev det så här?
            Hade det blivit på ett annat sätt ifall hon hade kunnat uttrycka
            sig bättre på svenska språket?
          </note>
          <note>
            Det var några exempel på den verklighet som finns i Sverige.
            Det är en verklighet som vi vill hjälpa regeringen att upptäcka.
            Därför finns ett antal reservationer i betänkandet. Det är reservationer
            som tillsammans pekar på brister i socialtjänsten men också ger
            förslag till förbättringar.
          </note>
          <note>
            Men skulle kunna travestera inledningscitatet och säga: Regeringar
            förändras, och vi med dem. Men i otålig väntan på detta vill jag
            lyfta fram några av de reservationer som Centerpartiet har lagt
            fram enskilt eller tillsammans med de partier som också vill ha
            en regeringsförändring.
          </note>
          <note>
            Centerpartiet tycker att det är positivt att hela utskottet för
            fram barnperspektivet och att tillsynsmyndigheter ska bli bättre
            på att upptäcka och anmäla misstanke om barnmisshandel. Det är
            sorgligt när barn misshandlas och får lida.
          </note>
          <note>
            Ett exempel på hur barn utsätts för onödigt lidande är när barnfamiljerna
            vräks. Barnen drabbas mycket hårt när en barnfamilj får lämna
            den trygghet som den egna bostaden innebär. För att barn inte
            ska fara illa och bli offer för föräldrarnas och samhällets brister
            bör socialtjänsten få utökade befogenheter just i samband med
            vräkningar. Vi efterlyser mer samverkan mellan socialtjänst, kronofogde
            och bostadsföretag. På så sätt kan många onödiga tragedier undvikas.
          </note>
          <note>
            Herr talman! Vi lever i ett mångkulturellt samhälle. I år har
            vi ett mångkulturår som förhoppningsvis ska hjälpa oss att öka
            förståelsen mellan olika folkgrupper. Vi behöver öka vår kunskap
            om olika seder och bruk som påverkar våra nya svenskars liv i
            Sverige.
          </note>
          <note>
            Vad vi däremot inte kan tolerera utan ska bekämpa är det hedersrelaterade
            våldet som drabbar främst flickor och unga kvinnor. Från Centerpartiet
            efterlyser vi mer forskning om detta och ett utökat stöd till
            offer för hedersrelaterat våld.
          </note>
          <note>
            Efter dessa exempel från samhällets baksida väljer jag att gå
            över till någonting angenämt. Nu är det sommar och sol. Båstad
            i Skåne är en av de platser i landet som under årets ljusa tid
            får ta emot många sommargäster i olika åldrar. Det betyder att
            det också kommer många äldre och personer med funktionshinder
            för att bo där en längre eller en kortare tid. Då vill de ha ungefär
            samma stöd och hjälp som de har i sina hemkommuner.
          </note>
          <note>
            Båstads kommuns hemtjänst utsätts då för en stor belastning,
            både personell och ekonomisk sådan. Det är en orimlig situation.
            Den måste lösas så att det är den behovsprövande kommunen som
            ansvarar för hemtjänsten oavsett vistelseort.
          </note>
          <note>
            Detta gör att det finns ett behov av att se över vistelsebegreppet
            i socialtjänstlagen. Det är också något som Småkom, Småkommunernas
            samorganisation, tycker är mycket angeläget. Jag tror att en ny
            regering i höst kommer att föreslå en lagändring som gör att hemkommunen
            får ta ett ansvar för betalningen avseende äldre omsorgstagare
            som väljer att flytta in till en annan kommun under sommartid
            och som då vill ha hemtjänst där.
          </note>
          <note>
            I detta anförande har jag försökt visa hur socialtjänsten spänner
            över ett brett område. Den kommer in i livets olika skeden. Det
            är lätt att förstå att alla som arbetar inom socialtjänsten måste
            få uppmuntran och möjlighet till avlastningssamtal efter de många
            svåra situationer som de ställs inför. En del svåra situationer
            skulle inte behöva uppstå ifall vi kunde få en ökad kompetens
            och effektivitet i socialtjänsten.
          </note>
          <note>
            I reservation 46 anför Centerpartiet att det finns anledning
            att kvalitetssäkra de vårdnadsutredningar som socialtjänsten ansvarar
            för. Detta kan ske genom så kallad second opinion , alltså möjlighet
            att få ytterligare en social prövning om endera parten anser sig
            vara missbedömd. Därför tycker vi i Centerpartiet att frågan om
            kvalitetssäkring av vårdnadsutredning med en second opinion är
            angelägen och att den frågan bör utredas.
          </note>
          <note>
            Herr talman! Mitt anförande närmar sig slutet. Men jag vill också
            påminna om att vi säger att riksnormen för socialbidrag bör avskaffas.
            Det skulle göra det möjligt för kommunerna att anpassa nivån på
            bidraget till de faktiska levnadsomkostnaderna och de olika förutsättningar
            som råder i kommunen.
          </note>
          <note>
            Socialtjänsten är ett angeläget ämne att debattera. Vi i Centerpartiet
            tycker att det är viktigt att hela landet får en väl fungerande
            socialtjänst. Det vill vi verka för. Det handlar alltså om att
            människors problem blir sedda och hörda och att människor får
            ett bra bemötande dominerat av empati.
          </note>
          <note>
            Jag står förstås bakom de reservationer där Centerpartiet finns
            med men nöjer mig med att yrka bifall till reservationerna 16
            och 46.
          </note>
          <note type="speaker">
            Anf. 129 JAN LINDHOLM (mp):
          </note>
          <note>
            Herr talman! När Lars-Ivar Ericson tog upp temat nyfattigdom
            fick jag lust att prata om den bild av Sverige som jag har. Där
            är fattigdom inget nytt, utan den har alltid funnits.
          </note>
          <note>
            Även om Miljöpartiet, herr talman, har fått en väldigt god utdelning
            i arbetet med det här betänkandet, exempelvis genom de två tillkännagivandena,
            finns det ett stort antal reservationer i betänkandet som jag
            borde yrka bifall till för att det i protokollet ska vara tydligt
            vilka prioriteringar Miljöpartiet gör.
          </note>
          <note>
            Emellertid är det så att jag i morse fick ännu en lektion i kammarens
            informella regelverk. Det finns tydligen en överenskommelse mellan
            gruppledarna om att inte belasta kammaren med för många voteringar
            och att man därför ska lyfta fram maximalt två reservationer per
            betänkande till votering i debatten.
          </note>
          <note>
            Jag tror att det är viktigt att eventuella åhörare, lyssnare,
            får vetskap om att det finns en sådan här begränsning för oss
            ledamöter. Annars kan det ju förefalla rätt märkligt att vi ledamöter
            inte alltid yrkar bifall till våra egna förslag. Jag har ju tidigare
            lärt mig formuleringen för tids vinnande vid yrkanden. Men jag
            har inte uppfattat begränsningen som så omfattande, så jag har
            säkert tidigare syndat mot den här överenskommelsen. I alla fall
            vill jag påpeka detta för lyssnare och andra som i och för sig
            kanske är mer insatta i de informella reglerna än vad jag är som
            fortfarande känner mig som en nybörjare här i kammaren.
          </note>
          <note>
            Självklart står vi i Miljöpartiet bakom alla våra reservationer
            och faktiskt även bakom en del andra reservationer. Jag tänkte
            först nämna en del av de reservationer som jag borde yrka bifall
            till.
          </note>
          <note>
            Jag borde yrka bifall till reservation 10 om barnbidrag och försörjningsstöd,
            för det är en fråga som vi driver.
          </note>
          <note>
            Jag borde även yrka bifall till reservation 20 om stöd till brottsoffer
            liksom till reservation 23 om stöd till kvinnor som utsatts för
            våld.
          </note>
          <note>
            Självklart borde jag också yrka bifall till reservation 29 om
            stöd till offer för människohandel och prostitution och till reservation
            33 om familjerådslag vid omhändertagande av barn.
          </note>
          <note>
            Jag borde dessutom yrka bifall till reservation 45 om ökad kompetens
            och effektivitet i socialtjänsten och självklart även till reservation
            52 om äldreomsorg och invandrare.
          </note>
          <note>
            Jag yrkar dock inte bifall till alla dessa reservationer. Det
            tar jag senare.
          </note>
          <note>
            Om man till de reservationer som jag här har pekat på och där
            vi har en annan uppfattning än utskottsmajoriteten lägger våra
            tre särskilda yttranden som har fogats till betänkandet blir det
            sammantaget naturligtvis ett väldigt stort antal markeringar i
            förhållande till utskottets majoritet. Men vi står ändå bakom
            merparten av innehållet.
          </note>
          <note>
            När det är ett så omfattande betänkande som innehåller så många
            olika ställningstaganden kan de här proportionerna lätt bli lite
            förvillande. Därför har jag räknat ut att det faktiskt är 86 %
            av förslagen som vi står bakom. Trots den här långa listan är
            det bara beträffande 14 % av alla ställningstaganden som vi har
            en annan uppfattning. I huvudsak stöder vi alltså utskottets förslag.
          </note>
          <note>
            Det finns några yrkanden som lite tydligare behöver lämna spår
            efter sig i protokollet. Jag tänkte börja med att nämna reservation
            10, som inte är en miljöpartireservation men som mycket väl kunde
            ha varit det. Reservationen handlar om att barnbidragshöjningar
            inte kommer de kanske mest behövande till del eftersom de pengarna
            räknas in i försörjningsstödet. Den frågan känns ganska absurd.
            Vi har vid ett flertal tillfällen tagit upp detta. Emellertid
            har vi inte lyckats få gehör för det här till exempel i de förhandlingar
            som vi har med regeringen. Jag tycker ändå att det är viktigt
            att markera att detta är en fråga som vi tar upp vid lämpliga
            tillfällen.
          </note>
          <note>
            Jag vill också lyfta fram reservation 23 där vi reservanter pekar
            på att regeringen borde ge länsstyrelserna ett utökat uppdrag
            när det gäller att samordna skyddet för utsatta kvinnor. Egentligen
            tas en hel flora av åtgärder upp som faktiskt ofta är nödvändiga
            och som borde kunna samordnas på ett bättre sätt för att få kvalitet
            på det stöd som behövs.
          </note>
          <note>
            Vidare vill jag lyfta fram reservation 33 där vi ännu en gång
            tar upp detta med familjerådsmodell. Efter tsunamikatastrofen
            förra året väcktes återigen debatten om hur viktig anhörigas roll
            är vid omhändertaganden.
          </note>
          <note>
            Jag passade då på att framställa en interpellation till ansvarig
            minister, och vi hade en interpellationsdebatt här i kammaren
            om hur det i praktiken ser ut när det gäller tillämpningen av
            det som av en av mina partikamrater, Thomas Julin, för många år
            sedan fick gehör för. Miljöpartiet är fortfarande av den uppfattningen
            att anhöriga inte tas till vara som en möjlighet i så stor utsträckning
            som det borde vara möjligt när föräldrar av någon anledning inte
            klarar sin föräldraroll. Vi pekar i vår reservation på behovet
            av en bättre kvalitetssäkring av hem för vård och boende.
          </note>
          <note>
            Att bara lyfta fram reservationerna 10, 23 och 33 känns lite
            futtigt när det är så många viktiga ämnen som behandlas i betänkandet,
            och då har jag ändå överskridit mitt pensum om två enligt den
            informella regeln. Självklart står vi bakom alla våra egna reservationer
            och även dem som jag har räknat upp, men för tids vinnande håller
            jag mig till de nämnda 10, 23 och 33.
          </note>
          <note>
            Sedan ska jag säga något om de tre särskilda yttrandena i betänkandet.
            Då tänkte jag bara nämna det yttrande som tar upp situationen
            med män som slår. Vi har nu lyckats driva igenom en, som vi ser
            det, ganska bra ändring och justering av anslagen till kvinnojourer
            för arbetet med att skydda och stödja kvinnor som drabbas av mäns
            våld. Men vi är alla medvetna om det brukar vi från vårt partis
            sida påpeka i andra sammanhang, och jag har hört andra använda
            samma argument i dag hur viktigt det är att arbeta med förebyggande
            insatser. Det är naturligtvis önskvärt att våld inte utövas.
          </note>
          <note>
            Därför har vi ett särskilt yttrande där vi pekar på tanken att
            starta professionella mottagningar för de män som slår och för
            män som upplever att de har svårt med sin mansroll och känner
            att det kan resultera i att de kommer att slå. Vi har sett att
            det finns möjligheter att med grupper dit män kan vända sig ge
            dem stöd och hjälp. Vi lyfter i yttrandet fram att satsa på sådana
            grupper för att förebygga så att vi slipper åtminstone en del
            av det våld som kvinnor utsätts för i dag. Vi tycker att det är
            dags att ta det steget att jobba mera på den sidan.
          </note>
          <note>
            Vi hoppas naturligtvis vi har egentligen förstått det att regeringen
            arbetar med denna fråga, det är väl därför som det är lämpligt
            med ett särskilt yttrande i stället för en reservation. Vi hoppas
            att det kommer initiativ på området rätt snart.
          </note>
          <note>
            Det var ungefär vad jag hade tänkt säga. Sedan tänkte jag få
            påpeka att som i alla andra sammanhang är det så att om vi ska
            ha ett solidariskt och fungerande samhällsbygge krävs det god
            ekonomi. Men det är också tvärtom, och det har vi också hört här
            i dag i debatten om narkotika. Har vi inte ett solidariskt samhälle
            är det svårt att bygga upp en god ekonomi. Därför vill jag än
            en gång påpeka att ett dubbelspår mellan Falun och Borlänge är
            en viktig del av landets infrastruktur och en förutsättning för
            ett växande näringsliv. Det är viktigt för att vi ska klara de
            tunga transporterna i landet och även för turismen, allt sådant
            som vi behöver för att upprätthålla vår välfärdsmodell.
          </note>
          <note type="speaker">
            Anf. 130 CHRISTER ENGELHARDT (s):
          </note>
          <note>
            Herr talman! Jag är inte lika duktig som min ämbetsbroder Lars-Ivar
            med de latinska citaten, men jag har dock ett välkänt citat som
            jag tycker gott och väl kan genomsyra den här debatten. Det är
            just Pilatus ord om Jesus: Ecce homo se människan.
          </note>
          <note>
            Herr talman! Socialtjänsten har en betydelsefull och viktig roll
            i ett välfärdssamhälle. Det är i slutändan den yttersta garanten
            för varje individs ekonomiska och sociala trygghet i svåra situationer.
            I inledningen av socialtjänstlagen betonas att socialtjänsten
            ska verka på demokratins och solidaritetens grund.
          </note>
          <note>
            Sverige har vid nästan varje jämförelse kommit mycket långt på
            de allra flesta områden när det gäller social trygghet och omsorg.
            Som socialdemokrat är jag övertygad om att det hänger samman med
            den välfärdsmodell som vi valt i Sverige, den generella välfärden.
          </note>
          <note>
            Den generella välfärdsmodellen har ett brett stöd bland svenska
            folket. Den bygger på gemensam finansiering via skatter, lika
            rätt för alla att ta del av välfärden, hög kvalitet när det gäller
            den offentliga vården och skolan, ett skydd när det gäller socialförsäkringar
            och höga ambitioner när det gäller den övriga trygghetslagstiftningen.
          </note>
          <note>
            Vi delar dock upp välfärden i en generell del och i en behovsprövad
            del. Den generella i form av barnbidrag, socialförsäkringar, allmän
            vård, skola och omsorg kommer alla till del, medan den behovsprövade
            bara ges till dem som vid ögonblicket är i särskilt behov av det.
            Vissa vill sätta system mot varandra och säger: Låt oss minska
            satsningen på till exempel vuxna missbrukare för att satsa på
            ersättningsnivåerna i sjukförsäkringarna.
          </note>
          <note>
            Denna argumentation har vi socialdemokrater för länge sedan sett
            igenom. Den generella välfärden är enligt vår mening också nyckeln
            till den behovsprövade delen. Det blir tydligt i jämförelse med
            andra länders system. Länder med generell välfärd är bättre på
            att ta hand om de mest utsatta. Meningen med detta är helt enkelt
            att den generella välfärden skapar ett samhälle som binder samman
            olika sociala grupper och generationer. Man förstår att vi alla
            är beroende av varandra. Detta förebygger en uppdelning av samhället
            i vi och de.
          </note>
          <note>
            Detta får oss att förstå att liksom vi alla kan bli sjuka eller
            arbetslösa och därmed komma i behov av a-kassa, sjukersättning,
            sjukvård eller vidareutbildning kan vi också någon gång under
            livet hamna i missbruk eller ekonomiska problem. Då kanske vi
            behöver vård och omsorg eller stöd och försörjning för att kunna
            klara situationen. Därför kan man inte ställa olika delar av välfärdssamhället
            mot varandra. De ska komplettera varandra och är i själva verket
            delar av en gemensam välfärdspolitik, som ytterst handlar om att
            minska de sociala klyftor och orättvisor som finns i samhället.
            Det är en helt avgörande insikt och grunden för den socialdemokratiska
            välfärdspolitiken, som jag och många med mig står för.
          </note>
          <note>
            Herr talman! Ett motionsbetänkande om socialtjänst som detta,
            där 122 motioner och 52 reservationer ska behandlas, innebär ofrånkomligen
            att en mängd olika ämnen och frågeställningar tas upp. Betänkandet
            visar på den bredd och det djup som finns när det gäller pågående
            aktiviteter och förslag för att utveckla och förbättra socialtjänsten
            i vårt land.
          </note>
          <note>
            Socialtjänstens regelverk ska ge trygghet, vara effektivt men
            samtidigt värna den enskildes behov av personlig integritet. För
            att kunna ta alla dessa hänsyn krävs noggranna utredningar och
            överväganden innan olika delar i lagstiftningen ändras. Det pågår
            ett intensivt arbete på många områden, vilket också redovisas
            i betänkandet.
          </note>
          <note>
            En fråga om som alltid kommer upp är socialbidraget, eller försörjningsstödet
            som jag vill kalla det. Precis som tidigare gäller den grundläggande
            principen, att försörjningsstödet är ett yttersta skyddsnät för
            tillfälliga ekonomiska behov, inte en permanent och långsiktig
            försörjning. Det görs mycket för att minska behovet av försörjningsstöd.
            Här spelar den allmänna politiken naturligtvis en viktig roll.
            Målet från slutet av 90-talet om att halvera bidragsbehovet var
            högt satt och har tyvärr inte nåtts. Men det har skett en reell
            nedgång av försörjningsbehovet jämfört med situationen i slutet
            av 90-talet.
          </note>
          <note>
            Herr talman! Regeringens vårbudget är också inriktad på åtgärder
            att öka sysselsättningen, vilket är en viktig allmän åtgärd för
            att minska behovet av försörjningsstöd. Den särskilda utredningen
            Från socialbidrag till arbete ska senast den 1 november i år redovisa
            vilka särskilda åtgärder som kan vidtas för att underlätta övergången
            från bidrag till egen försörjning.
          </note>
          <note>
            Liksom tidigare föreslår Moderaterna och nu också vänner till
            Moderaterna att riktnormen ska avskaffas. Tanken bakom detta är
            naturligtvis att bidragsnormen ska kunna sänkas i olika delar
            av landet. Vi socialdemokrater säger nej till detta.
          </note>
          <note>
            En fråga som det finns enighet om är i frågan om att barn ska
            kunna ha inkomster från sommarjobb utan att detta påverkar föräldrars
            rätt till försörjningsstöd. Dessa barn lever ofta i en besvärlig
            situation. Det är av stor vikt att dessa barn inte straffas. Det
            är därför orimligt att barnets sommarjobb ska leda till sämre
            ekonomi för föräldrarna. Någon form av fribeloppsgräns eller annan
            lösning måste till utan att försörjningsstödets karaktär av utfyllnadsersättning
            upphävs eller att det ses som en stadigvarande inkomst. Vi socialdemokrater
            har ett kongressbeslut om att denna fråga ska lösas, och jag vet
            att andra partier har liknande inställning. Det har nu gått en
            tid sedan utskottet och riksdagen beslutade om ett tillkännagivande
            i detta ärende. Jag och utskottet utgår från att en lösning ska
            redovisas av regeringen när den pågående utredningen Från socialbidrag
            till arbete redovisas den 1 november i år.
          </note>
          <note>
            Ett annat socialt problem är hemlöshet. Att ha någonstans att
            bo är en grundläggande välfärdsfråga. Självklart är hemlöshet
            delvis en bostadspolitisk fråga, men i många fall finns det också
            en social problematik med missbruk där socialtjänsten har en viktig
            roll. Arbetet mot hemlöshet måste i första hand lösas lokalt,
            men när det gäller verktyg, resurser och metoder har den centrala
            nivån en nyckelroll.
          </note>
          <note>
            Socialstyrelsen har ett uppdrag att fortsätta ett utvecklingsarbete
            mot hemlöshet under perioden 20052008. I vårbudgeten presenteras
            ett antal åtgärder som har att göra med socialtjänsten och hemlöshetsproblematiken.
            Socialförtjänstförordningen ska kompletteras med en bestämmelse
            om att det ska utses en handläggare vid socialförvaltningen som
            kan agera när ett hyresavtal sägs upp för en barnfamilj. Trots
            socialtjänstlagens intentioner vräks barnfamiljer från sina hem
            i dag. Socialtjänstlagens regler borde vara tillräckliga för att
            garantera att barn inte blir hemlösa, men här handlar det om att
            säkra att socialtjänsten i ett tidigt skede uppmärksammar när
            en barnfamilj hotas av vräkning så att åtgärder kan sättas in.
          </note>
          <note>
            Vårbudgeten innehåller också en ökning av personliga ombud för
            psykiskt funktionshindrade just för att motverka och förebygga
            hemlöshet i denna grupp. Totalt föreslås en ökning med 20 miljoner
            kronor för detta under 2007 och 2008, så att satsningen totalt
            uppgår till 110 miljoner kronor.
          </note>
          <note>
            Resurserna till Socialstyrelsen för insatser mot hemlöshet höjs
            också med 23 miljoner kronor 2007 och med 33 miljoner kronor 2008.
            Det kan gå till projekt av liknande karaktär som den så kallade
            Stockholmsmodellen eller till olika former av individuellt stöd,
            till exempel kontaktpersoner eller ombud.
          </note>
          <note>
            När det gäller arbetet för att motverka mäns våld mot kvinnor
            finns en stor och viktig satsning i innevarande statsbudget. Även
            barns rättigheter till skydd stärks genom att man stärker stödet
            och rättigheterna för barn som bevittnar våld mot närstående.
            Det pågår också en utredning som ser över socialtjänstens insatser
            till våldsutsatta kvinnor. Utredningen ska ge förslag på hur stödet
            till våldsutsatta kvinnor och barn kan stärkas.
          </note>
          <note>
            En svår fråga för socialtjänsten och hela samhället är frågan
            om ungdomar som begår brott. I den nyligen framlagda propositionen
            Ingripanden mot unga lagöverträdare föreslås ett antal ändringar
            i reglerna om ingripanden mot och behandling av unga lagöverträdare.
            Förslaget är ett led i vidareutvecklingen och förbättringen av
            påföljdssystemet för ungdomar mellan 15 och 21 år samt innehåller
            åtgärder för att tidigt kunna ingripa mot ungdomar under 15 år
            för att motverka att de utvecklar en kriminell livsstil. Det handlar
            inte minst om att införa ungdomstjänst som påföljd med socialtjänsten
            som huvudman. Påföljden ska bestå av oavlönat arbete eller annan
            särskild anordnad verksamhet. Dessa förslag är välkomna och viktiga
            för att möta problematiken med ungdomsbrottslighet.
          </note>
          <note>
            När det gäller den sociala barn- och ungdomsvården arbetar regeringen
            just nu med de förslag som den sociala barn- och ungdomsvårdskommittén
            presenterade förra året i betänkandet Källan till en chans Nationell
            handlingsplan för den sociala barn- och ungdomsvården . Efter
            att vi har behandlat frågorna i socialutskottet är vi överens
            mellan partierna om att ge ett tillkännagivande till regeringen
            i frågan om inhämtande av barns synpunkter, detta för att stärka
            rättigheterna för barn placerade i samhällets vård.
          </note>
          <note>
            Herr talman! En mycket svår fråga, det måste jag tillstå, är
            frågan om socialtjänsten, när barn misstänks fara illa, ska kunna
            genomföra utredningar utan föräldrarnas kännedom. Vi i majoriteten
            har stannat för nuvarande ordning. Av rättssäkerhetsskäl krävs
            det att föräldrarna informeras om att utredning pågår. Det finns
            åtgärder som socialtjänsten kan vidta för att inte riskera att
            barn skadas av att information lämnas ut till föräldrarna. Men
            frågan är som sagt var svår. En förändring av nuvarande ordning
            måste undersökas noga. Hur kan en avgränsning ske och i vilka
            lägen skulle det kunna pågå undersökningar utan föräldrars vetskap?
            Den sociala barn- och ungdomsvårdskommittén diskuterade frågan
            och kom fram till att frågan måste utredas i särskild ordning.
            Jag anser att vi måste följa denna fråga mycket noga framöver.
            Liknande diskussioner behandlades i Vårdnadskommittén.
          </note>
          <note>
            När det gäller barnmisshandel har anmälningsskyldigheten nyligen
            skärpts. Länsstyrelserna har fått mer resurser för att kunna skärpa
            tillsynen av socialtjänsten. Det finns ett enigt tillkännagivande
            från alla partier i socialutskottet om att regeringen i sitt regleringsbrev
            till Socialstyrelsen ska skriva in att berörda tillsynsmyndigheter
            ska uppmärksamma och följa upp hur verksamheter med anmälningsskyldighet
            kan bli bättre på att upptäcka och anmäla misstanke om barnmisshandel.
          </note>
          <note>
            Slutligen, herr talman, pågår det ett brett arbete för att utveckla
            och förbättra socialtjänsten i vårt land. Socialtjänsten ska utgöra
            samhällets yttersta skyddsnät, och verksamheten måste skydda och
            hjälpa individer. Socialtjänstens arbete måste bygga på respekt
            för människors självbestämmande och integritet.
          </note>
          <note>
            Med detta, herr talman, yrkar jag bifall till förslaget i socialutskottets
            betänkande och avslag på samtliga reservationer.
          </note>
          <note type="speaker">
            Anf. 131 INGRID BURMAN (v) replik:
          </note>
          <note>
            Herr talman! Jag tycker att det är trevligt att höra på Christer
            Engelhardt. Jag märker ju att det finns stora gemensamma värdegrunder
            när det handlar om den generella välfärden och när det handlar
            om arbete som grundbult. Hela det resonemanget tycker jag är bra
            att lyssna till. Vi har där en gemensam värdegrund.
          </note>
          <note>
            Jag tog i mitt anförande upp barnbidragen och försörjningsstöden,
            och både jag och Christer vill utveckla den generella välfärden
            så att den når alla barnfamiljer. Men sedan slår fällan till när
            det gäller försörjningsstöden.
          </note>
          <note>
            Men nu är det ju så bra att den socialdemokratiska kongressen
            har anslutit sig till Vänsterpartiets linje, det vill säga att
            man måste se till att den generella välfärden ska omfatta alla.
            Jag vill då ställa en fråga till Christer Engelhardt. Det finns
            en reservation här som gör att den socialdemokratiska riksdagsgruppen
            har möjlighet att verkställa kongressens beslut genom att ställa
            sig bakom reservation 10. Hur funderar Christer Engelhardt runt
            detta?
          </note>
          <note type="speaker">
            Anf. 132 CHRISTER ENGELHARDT (s) replik:
          </note>
          <note>
            Herr talman! Jag är glad att det finns ett stort intresse för
            de socialdemokratiska partikongresserna. Jag hoppas att det berör
            många andra beslut än bara i den här frågan. Om jag ska köra lite
            undervisning här är den socialdemokratiska partikongressen naturligtvis
            det högsta beslutande organet för såväl regeringspartiet på riksnivå
            som i många fall för de socialdemokratiska politikerna ute i kommuner
            och landsting. Samtidigt ska man vara medveten om den specifika
            frågan som Ingrid Burman lyfter om just barnbidraget som en del
            av försörjningsstödet. När man har genomfört höjningarna av bidraget
            har kommunerna oftast kommit överens genom kommun- och landstingsförbundet
            som också gett rekommendationer som kommunerna har följt.
          </note>
          <note>
            Jag tror att vi är på väg åt det hållet att det kanske så småningom
            skulle hamna där Ingrid Burman vill med frågan. Jag tror inte
            att det är så enkelt som att man uppnår målet genom att här just
            nu yrka bifall till en reservation. Jag tror att det är en fråga
            som man behöver titta över ekonomiskt i ett större perspektiv.
          </note>
          <note>
            Jag hoppas att jag inte hör till dem som har refererat till några
            marginaleffekter. Det är ekonomiska beräkningar som jag inte tycker
            hör hemma i det här sammanhanget. Jag har förståelse för att man
            måste se över vad det kan betyda rent ekonomiskt i pengar.
          </note>
          <note>
            Det är en fråga som förmodligen återkommer på riksdagens bord.
            Det gäller att vi fortsatt har en socialdemokratisk regering.
          </note>
          <note type="speaker">
            Anf. 133 INGRID BURMAN (v) replik:
          </note>
          <note>
            Herr talman! Jag hoppas också att det är ett samlat vänsteralternativ
            som regerar efter valet. Tyvärr har inte en socialdemokratisk
            regering lyckats lösa frågan med de generella barnbidragshöjningarna.
            Jag tror att det var 1998 som jag lyfte fram den här frågan första
            gången. Jag har gått tillbaka och sett hur jag har citerat mig
            själv ungefär vartannat år.
          </note>
          <note>
            Jag har en annan fråga. Den handlar naturligtvis om Morgan Johanssons
            uttalande att vi nu ska se till att det blir kvinnojourer i varje
            kommun. Som jag sade i mitt huvudanförande har vi i dag möjlighet
            att lösa frågan och hjälpa Morgan Johansson på vägen genom att
            bifalla antingen reservation 19 eller reservation 23.
          </note>
          <note>
            Den utredning som Morgan Johansson hänvisade till kompletterades
            av socialutskottet för två år sedan när vi gav ett tilläggsdirektiv
            om handlingsplanerna. Det hittade jag när jag gick tillbaka i
            mina egna debatter. Det kommer att redovisas nu. Jag uppskattar
            verkligen att Morgan Johansson föregriper utredningen några månader
            och säger att vi ska göra detta och formulera lagförslaget i höst.
            Det står Vänsterpartiet bakom.
          </note>
          <note>
            Varför kan vi inte hjälpa till och ge det tillkännagivande som
            finns i reservationen som handlar om att ändra bör till ska eller
            i reservationen som säger just detta om handlingsplaner och understryker
            det hela och kompletterar med tillsynen av länsstyrelserna?
          </note>
          <note>
            Jag tror att det vore en god politisk signal att säga att vi
            som nu utgör någon form av majoritet i utskottet, Miljöpartiet,
            Vänsterpartiet och Socialdemokraterna, stöder Morgan Johansson
            i hans ambitioner.
          </note>
          <note type="speaker">
            Anf. 134 CHRISTER ENGELHARDT (s) replik:
          </note>
          <note>
            Herr talman! Det är glädjande att man här har lika mycket blick
            på Morgan Johansson som man har på den socialdemokratiska partikongressen.
          </note>
          <note>
            När det gäller den fråga som Ingrid Burman ställer har jag det
            berömda pressmeddelandet framför mig. Där säger Morgan att stödet
            till våldsutsatta kvinnor ser olika ut i olika delar av landet.
            Det visar den utredning som Socialdepartementet tillsatte i höstas.
            Den utredning som Ingrid Burman syftar till är väl Helene Fritzons
            utredning som ska vara klar om ungefär två månader. Morgan har
            sagt att han har för avsikt att arbeta skyndsamt i den här frågan
            och presentera ett förslag till hösten. I så fall skulle ett lagförslag
            kunna träda i kraft till årsskiftet.
          </note>
          <note>
            Låt oss invänta den utredningen och se vad den har att säga.
            Jag tror att det är viktigt att ta med aspekten att det ser olika
            ut i olika delar av landet. Jag är helt säker på att frågan återkommer
            till oss nu när Morgan har varit ute och talat så tydligt i frågan.
          </note>
          <note>
            Ingrid Burman och många med henne borde vara nöjda med det. Det
            är skarpt läge. Med det tycker jag att vi kan invänta vad utredningen
            har att presentera.
          </note>
          <note type="speaker">
            Anf. 135 MARIA LARSSON (kd):
          </note>
          <note>
            Herr talman! Jag är imponerad av socialutskottets uthållighet.
            De har hållit i gång i kammaren hela dagen. De har slitit ut två
            talmän och jag vet inte hur många stenografer som har passerat
            revy. Det är bra jobbat. Jag ska uppta er tid bara några minuter
            till.
          </note>
          <note>
            Herr talman! Kvinnojourerna runtom i landet gör ett fantastiskt
            arbete för att hjälpa kvinnor och barn som utsätts för hot och
            våld i sina hem och i nära relationer.
          </note>
          <note>
            Här i riksdagen har frågan om våld i nära relationer och kvinnofrid
            länge funnits på dagordningen och det finns, som jag ser det,
            en bred politisk enighet om att ge ett gott stöd till kvinnojourernas
            arbete. Tyvärr ser det inte likadant ut i alla kommuner. Mer än
            hälften av landets kommuner saknar en kvinnojour, och det stöd
            som betalas ut för att hjälpa utsatta kvinnor varierar stort.
            Enligt en rapport från Nationellt råd för kvinnofrid struntade
            68 av landets kommuner helt och hållet i att ge stöd till någon
            kvinnojour år 2001.
          </note>
          <note>
            Under våren 2004 ställde Amnesty frågor till landets 290 kommuner
            om stödet för kvinnor som utsätts för hot och våld. 215 av de
            kommunerna svarade på enkäten. I en femtedel av Sveriges kommuner
            har man över huvud taget inte diskuterat problemet med mäns våld
            mot kvinnor. Endast 44 kommuner hade behandlat frågan i kommunfullmäktige.
          </note>
          <note>
            Enligt Amnestys rapport är det fortfarande 10 % av landets kommuner
            som inte stöder någon kvinnojoursverksamhet. Bland de kommuner
            som ger stöd varierar stödet mellan 4 öre per invånare och 40
            kr per invånare. I genomsnitt betalar Sveriges kommuner 4:93 kr
            per invånare i stöd till kvinnojourerna.
          </note>
          <note>
            Så här kan vi givetvis inte ha det. I dag ökar antalet fall av
            kvinnomisshandel. Det är en oroväckande utveckling. Därför behöver
            kommunernas stöd till verksamhet riktad till utsatta kvinnor och
            barn förbättras. Vi har stor samstämmighet om detta.
          </note>
          <note>
            Den 24 april sade socialministern att han var angelägen om att
            göra något åt situationen. Det tror jag att alla i denna kammare
            är.
          </note>
          <note>
            Kristdemokraterna har föreslagit att 5 kap. 11 § i socialtjänstlagen
            skärps från att vara vad som kallas ett bör-krav till att bli
            ett ska-krav för kommunerna. Detta har även föreslagits av Utredningen
            om kvinnofridsuppdragen. En sådan här skärpning ställer krav på
            alla kommuner att stödja kvinnojourer och den kommer även att
            underlätta för länsstyrelserna i deras tillsynsverksamhet. Olyckligtvis
            föll detta yrkande lite mellan stolarna i utskottets arbete och
            trots att vårt motionsyrkande har behandlats så har frågan om
            en lagändring egentligen inte beretts.
          </note>
          <note>
            Utskottets betänkande bör därför återförvisas till utskottet.
            Det skulle ge en möjlighet att faktiskt förändra kommunernas ansvar
            redan före valet.
          </note>
          <note>
            Herr talman! Frågan är färdigutredd och det är nu dags för riksdagen
            att fatta beslut i denna viktiga fråga om lag. Minst två olika
            utredningar har redan utrett frågan. Kvinnovåldskommissionen föreslog
            en skärpning av socialtjänstlagen i sitt betänkande Kvinnofrid
            som kom redan 1995. Det gjorde också Utredningen om kvinnofridsuppdragen
            i sitt slutbetänkande Slag i luften som kom 2004. De här utredningarna
            är remissbehandlade och förslaget har tillstyrkts av de allra
            flesta remissinstanser.
          </note>
          <note>
            Att kommunerna ges ett tydligare ansvar för stöd till våldsutsatta
            kvinnor innebär inte att kommunen ska överta ansvar och drift
            av landets kvinnojourer. Tvärtom är det viktigt att den idealitet
            som finns i dagens organisering lever kvar, men med ett ökat stöd.
            Kommunernas uppgift blir att inventera vilka behoven är och vilken
            form av stöd de ska ge. Men i själva stödarbetet bör kommunerna
            självklart samarbeta med ideella organisationer. Det här arbetet
            kan naturligtvis också ske i samverkan mellan kommunerna.
          </note>
          <note>
            Herr talman! Med detta yrkar jag att socialutskottets betänkande
            nr 19 om socialtjänst återförvisas till utskottet så att frågan
            om en förändring av socialtjänstlagens 5 kap. 11 § kan beredas
            och motion 2005/06:Ju306 yrkande 1 kan bifallas i sin helhet.
          </note>
          <note>
            Utskottet behöver som sagt var inte bereda hela betänkandet igen
            utan bara göra det i denna del. Jag tycker att det skulle vara
            en god avslutning på riksdagsåret att faktiskt ge våldsutsatta
            kvinnor och barn förbättrade villkor. Ett färdigt lagförslag som
            har remissbehandlats finns. Vi är inne i en budgetprocess och
            så vidare.
          </note>
          <note>
            Herr talman! Låt mig slutligen säga att det är nödvändigt att
            ha en väl fungerande kvinnojoursverksamhet i den akuta situationen.
            Men det är ingen långvarig lösning på problemet med mäns våld
            mot kvinnor. För det krävs mycket arbete med attityder i skolan
            men också kraftfulla insatser för att rehabilitera männen. Men
            det ska vi ta upp i en annan debatt.
          </note>
          <note type="speaker">
            Anf. 136 CHRISTER ENGELHARDT (s) replik:
          </note>
          <note>
            Herr talman! Det är intressant att höra på Kristdemokraternas
            engagemang i denna fråga. Och jag tvivlar inte ett dugg på att
            det är starkt. Men ibland när Kristdemokraterna begär ordet och
            kör in på en linje låter det nästan som att det bara är de som
            står för trygghet för våldsutsatta kvinnor och barn.
          </note>
          <note>
            Om man läser detta betänkande vittnar det om att det pågår ett
            gediget arbete inom detta område. Framför allt har det lagts fram
            en stor jämställdhetsproposition på riksdagens bord, och många
            av dessa frågor behandlas väldigt grundligt där.
          </note>
          <note>
            Det står också i betänkandet att vi omvandlar Rikskvinnocentrum
            till ett nationellt kunskapscentrum.
          </note>
          <note>
            Det pågår alltså många saker inom detta område i landet. Det
            handlar också om att få ihop alla dessa trådar, så att vi får
            en knut som också håller.
          </note>
          <note>
            Därför blir jag lite skrämd när man vill skynda på och stressa
            fram någonting här före valet. Jag kan inte se det på något annat
            sätt än att Kristdemokraterna försöker profilera sig inför den
            kommande valrörelsen. Och det får väl stå för Kristdemokraterna.
          </note>
          <note>
            Men jag har ingenting att skämmas för när det gäller den socialdemokratiska
            regeringen i fråga om detta område om insatser för våldsutsatta
            kvinnor.
          </note>
          <note>
            Morgan Johansson har varit väldigt tydlig i fråga om detta. Man
            har talat om kvinnojourer i alla kommuner och en ny lag. Och man
            talar också om en kvinnolag i detta sammanhang.
          </note>
          <note>
            Jag undrar därför, Maria Larsson, varför ni inte kan låta den
            här utredningen få jobba färdigt under dessa två månader. Morgan
            kommer till hösten att presentera ett förslag, och lagen ska gälla
            från årsskiftet. Det som vi bollar med här är kanske fem månader.
            Det är det som skiljer mellan vad Morgan har sagt och det som
            Maria Larsson har sagt. Varför kan vi då inte vänta in det som
            ligger och som kommer att komma som ett skarpt förslag till riksdagen?
          </note>
          <note type="speaker">
            Anf. 137 MARIA LARSSON (kd) replik:
          </note>
          <note>
            Herr talman! Jag tror också att alla har en god vilja i denna
            fråga. Jag sade också flera gånger i mitt anförande, men det hörde
            kanske inte Christer Engelhardt, att jag tror att det finns en
            god vilja att göra någonting åt detta.
          </note>
          <note>
            För oss kristdemokrater är denna typ av frågor väldigt viktig.
            Vi har alla människors lika värde som en tråd som går genom hela
            vårt principprogram. Då blir frågor som gäller att någon utövar
            makt mot någon annan oerhört viktiga att jobba med och göra någonting
            åt.
          </note>
          <note>
            Det kanske är därför som jag är så otålig. Jag ser nämligen att
            utredningar har lagt fram förslag om att förändra lagen två gånger.
            Första gången som det kom ett förslag var 1995. Andra gången var
            2004. Och ändå har vi inte fått till stånd denna lag.
          </note>
          <note>
            Nu är det valrörelse, och då går Morgan Johansson ut och säger
            att man efter valet ska fatta beslut om en sådan lag. Jag menar
            att det är fullt möjligt före valet. Ja, det kanske borde ha skett
            redan 1995 eller 2004. Eftersom förslaget finns utrett, eftersom
            det är remissbehandlat och eftersom flertalet remissinstanser
            är positiva, så låt oss gå till beslut. Det är riksdagens uppgift
            att besluta om lagar. Och det är fullt möjligt att göra det. Lagförslaget
            ligger klart.
          </note>
          <note>
            Varför, Christer Engelhardt, kan han inte fatta politiskt mod
            och faktiskt gå till beslut på en gång? Det är den fråga som jag
            vill skicka tillbaka. Det finns inget att vänta på.
          </note>
          <note type="speaker">
            Anf. 138 CHRISTER ENGELHARDT (s) replik:
          </note>
          <note>
            Herr talman! Att Kristdemokraterna missar att göra yrkanden i
            utskottet må väl vara hänt. Sedan kommer man hit och säger att
            ett helt betänkande ska bordläggas och återförvisas till utskottet
            därför att man vill lyfta fram en enskild fråga därför att socialtjänstministern
            nu har varit ute och visat på en viktig färdriktning. Skillnaden
            mellan Kristdemokraterna och majoriteten handlar om fem månader.
          </note>
          <note>
            Att hantera lagstiftningen på ett sådant sätt som man vill göra
            genom att i denna debatt begära att det ska skickas tillbaka till
            utskottet för att pressa igenom en lagstiftning utan att det egentligen
            finns ett förslag på bordet så att man kan få ett helhetsgrepp
            om detta, tycker jag är lite magstarkt av Kristdemokraterna.
          </note>
          <note>
            Jag tycker att jag har framfört mina argument i mitt anförande
            och i tidigare repliker. Jag har därför inte för avsikt att gå
            in på det nu.
          </note>
          <note>
            Men detta är mer en formsak, herr talman. Om jag i mitt replikskifte
            kan yrka avslag på denna återremiss är det detta som jag skulle
            vilja göra.
          </note>
          <note type="speaker">
            Anf. 139 MARIA LARSSON (kd) replik:
          </note>
          <note>
            Herr talman! Vi i oppositionen har fått vänja oss vid detta ständiga
            utredande. Saker och ting utreds. Och självklart måste det finnas
            ett utredningsförfarande. Men det som vi också har sett är att
            när en utredning är klar blir den ofta liggande i en byrålåda.
            Jag vill inte riskera det med denna fråga.
          </note>
          <note>
            Nu tror jag kanske inte att det finns en socialdemokratisk regering
            i höst. Jag hoppas verkligen att det finns en annan regering som
            är betydligt mer handlingskraftig.
          </note>
          <note>
            Men jag tycker att det är viktigt att riksdagen, när det finns
            ett lagförslag, får visa att det också är möjligt att stifta lag
            och att göra det med hänvisning till att förslaget är väl berett
            under lång tid.
          </note>
          <note>
            Jag tycker att det snarare vittnar om lite politisk feghet att
            ständigt och åter en gång skjuta frågan framför sig.
          </note>
          <note type="speaker">
            Anf. 140 INGRID BURMAN (v) replik:
          </note>
          <note>
            Herr talman! Det har förekommit en rad latinska citat i debatterna
            i dag. Jag har ett helt annat uttryck i huvudet, och det är inte
            latinskt, nämligen: Sent ska syndaren vakna.
          </note>
          <note>
            Det är faktiskt så att den motion som Maria Larsson nu vill lyfta
            fram igen, lyfte inte Kristdemokraterna fram i utskottet. Det
            är inte länge sedan. Det kanske var drygt tio dagar sedan vi hade
            utskottsbehandlingen. Och det var inte så att det inte fanns en
            diskussion om kvinnojourer. Jag har ett lika brinnande engagemang
            i denna fråga i utskottsrummet som utanför. Men det är bra att
            Kristdemokraterna nu lyfter fram detta och nu sällar sig till
            dem som tycker att vi faktiskt ska göra någonting åt det hela.
          </note>
          <note>
            Då vill jag säga till Maria Larsson att om återremissyrkandet
            inte går igenom, så finns faktiskt reservation 19. I den reservationen
            står det att man ska byta ordet bör mot ska. Och det är Vänsterpartiet
            med stöd av Miljöpartiet som står bakom den.
          </note>
          <note>
            Christer Engelhardt säger att det är skarpt läge. Och han tycker
            att jag är väldigt intresserad av Morgan Johansson, och jag är
            intresserad av den mannen. Men jag är inte säker på att det är
            skarpt läge.
          </note>
          <note>
            Men när det gäller detta tillkännagivande föreslår vi i reservation
            19 att man ska byta ut bör mot ska.
          </note>
          <note>
            Om Maria Larssons parti liksom alla andra här tycker att detta
            är en viktig fråga och att man ska gör detta tillkännagivande,
            då är det nog skarpt läge oavsett vem vi tror sitter vid regeringsmakten
            efter valet.
          </note>
          <note>
            Min fråga till Maria Larsson är: Tänker ni nu följa upp detta
            engagemang genom att också rösta på reservation 19 om återremissyrkandet
            faller?
          </note>
          <note type="speaker">
            Anf. 141 MARIA LARSSON (kd) replik:
          </note>
          <note>
            Herr talman! Det är inget nyvaknat intresse som vi har för de
            här frågorna. Vi har funnits i den här talarstolen och diskuterat
            mäns våld mot kvinnor ett flertal gånger.
          </note>
          <note>
            Det här är en viktig fråga för vårt parti, för den handlar ytterst
            om människovärdet. Alla frågor som inbegriper en diskussion om
            människovärdesfrågor är frågor som vi kristdemokrater sätter högt
            på prioriteringsordningen, och den här hör definitivt till dem.
          </note>
          <note>
            Ingrid Burman vet hur det är; i utskottsarbete är det mycket
            att hålla reda på. Ibland ramlar saker lite mellan stolarna. Nu
            vill Ingrid Burman göra det här till en formsak, tycker jag. Jag
            tror att vi båda är angelägna om att göra det till ett möjligt
            beslut.
          </note>
          <note>
            Vi brinner av ett engagemang i att förbättra för våldsutsatta
            kvinnor. Vilket är då det bästa sättet att göra det på? Är det
            att bifalla Ingrid Burmans reservation och skicka detta med ett
            tillkännagivande. Då lägger vi det återigen i händerna på en regering
            som har visat sig vara senfärdig vid ett flertal tillfällen. Det
            känns inte tillfredsställande för mig. Är vi angelägna om att
            våldsutsatta kvinnor så fort som möjligt ska få möjlighet till
            hjälp och stöd på nära håll i form av en kvinnojoursorganisering
            så är det klart att vi ska bifalla lagförslaget.
          </note>
          <note>
            Jag vill skicka detta med Ingrid Burman om vi nu får till stånd
            en återremiss, vilket jag tror och innerligt hoppas: Ta en ny
            omgång i utskottet och se vad det är som är snabbast möjliga lösning
            som vi kan genomföra på bästa sätt före valet! Jag tycker att
            det är synd att göra en valfråga av det här när förslaget ligger
            färdigt. Det har tidsfördröjts. Jag tycker nästan att det är lite
            fult att gå ut nu och säga att vi lovar det här i valrörelsen.
          </note>
          <note>
            Jag tycker att vi ska besluta nu. Förslaget finns tillgängligt.
            Det ligger på bordet. Vi, både Ingrid Burman och jag, har chans
            att göra något för Sveriges våldsutsatta kvinnor. Vi beslutar
            om lag, helt enkelt, i den här kammaren. Det är det vi är till
            för.
          </note>
          <note type="speaker">
            Anf. 142 INGRID BURMAN (v) replik:
          </note>
          <note>
            Herr talman! Jag fick inget svar på min fråga, så jag ska återupprepa
            den. Maria Larsson har ju möjlighet att svara på den. Om det inte
            blir återremiss kommer då Maria Larsson att säkra att lagstiftningen
            kommer genom att rösta på reservation nr 19?
          </note>
          <note>
            Jag vill också peka på den andra reservationen, som inte heller
            stöds av Kristdemokraterna. Det gäller reservationen om stöd till
            kvinnor som utsätts för våld. Där bygger vi ut vad vi behöver
            göra mer än att byta bör till ska. Jag skulle gärna vilja ha en
            reflexion om detta.
          </note>
          <note>
            Man ska inte misstänkliggöra varandra. Det var absolut inte min
            mening att misstänkliggöra kd eller kd:s engagemang i frågan.
            Men alla partier i socialutskottet har jobbat ganska målmedvetet
            i de här frågorna. Vi har flyttat fram positioner, men absolut
            inte i den utsträckning som jag är nöjd med och absolut inte i
            den utsträckning som verkligheten kräver. Därför har vi de här
            reservationerna som vi faktiskt kan få igenom i kammaren i morgon
            när vi röstar om Maria Larsson med flera bestämmer sig för det.
          </note>
          <note>
            Ibland blir jag lite frustrerad. Vi har antagit tillkännagivanden
            och utredningsuppdrag, och så fort vi har gjort det så kommer
            partier och reserverar sig för samma sak som utredningsuppdragen
            innebär. Det är lite frustrerande. Nu föreligger det förslag som
            Christer Engelhardt har refererat till, också med en kommunikation
            med Sveriges Kommuner och Landsting om finansiering av detta det
            förutsätter jag.
          </note>
          <note>
            När vi röstar i morgon vill jag vara säker på att det blir ett
            tillkännagivande om att bör ska ändras till ska. Det är den miniminivå
            som jag vill uppnå. För att verkligen fortsätta det arbete som
            socialutskottet har gjort i många år är min fråga: Kommer Maria
            Larsson att stödja den reservationen i det fall ert återremissyrkande
            faller? Det krävs bara ett ja eller nej.
          </note>
          <note type="speaker">
            Anf. 143 MARIA LARSSON (kd) replik:
          </note>
          <note>
            Herr talman! Jag är inte så mycket för andrahandsalternativ.
            Jag är väldigt mycket för förstahandsalternativ. Mitt förstahandsalternativ
            är en återremiss, för jag märker att här finns en öppenhet för
            att kanske diskutera ett varv till efter det att Morgan Johansson
            gjorde det utspel som han gjorde efter det att utskottet hade
            behandlat frågan men innan debatten ägde rum här i riksdagens
            kammare. Det är anledningen till att jag lyfter upp frågan här
            i dag.
          </note>
          <note>
            Det är ett lite nytt läge och här finns ett stort intresse från
            många parters sida. Då tycker jag att det är ett utmärkt tillfälle
            att föra tillbaka frågan till utskottet för att se om det är möjligt
            att direkt besluta om lagförslag och få en majoritet för det.
          </note>
          <note>
            Jag går aldrig på några andrahandsalternativ innan förstahandsalternativet
            är prövat. Därför kommer jag att tillstyrka en återremiss.
          </note>
          <note>
            Överläggningen var härmed avslutad.
          </note>
          <note>
            16 § Den övergripande strategiska inriktningen av kommande landsbygdsprogrammet
            m.m.
          </note>
          <note>
            Föredrogs
          </note>
          <note type="speaker">
            Anf. 144 ANN-KRISTINE JOHANSSON (s):
          </note>
          <note>
            Herr talman! Nu sitter förväntansfulla debattörer framför mig
            och väntar på att få börja debatten om regeringens skrivelse Den
            övergripande strategiska inriktningen av kommande landsbygdsprogrammet
            . Detta ska vara klart i sommar och börja gälla från och med 2007.
          </note>
          <note>
            Underlag till skrivelsen är bland annat regeringens parlamentariska
            landbygdskommittés arbete, På väg mot en hållbar landsbygdsutveckling
            , men även Skogsutredningens betänkande Skog till nytta för alla
            är underlag.
          </note>
          <note>
            I skrivelsens inledning beskrivs landsbygdens utveckling. Därefter
            följer en analys av landsbygdens svaga och starka sidor och erfarenheter
            från de insatser som har genomförts under perioden 20002006.
          </note>
          <note>
            Därefter presenteras förslag till strategi för att skapa utveckling
            på landsbygden. Det handlar om att främja företagande, tillväxt
            och sysselsättning med ett helhetsperspektiv på landsbygden och
            dess förutsättningar. Det övergripande målet är en ekonomiskt,
            ekologiskt och socialt hållbar utveckling av landsbygden.
          </note>
          <note>
            Det kan sammanfattas i fyra punkter.
          </note>
          <note>
            Programmets åtgärder ska alltså stödja ett hållbart nyttjande
            av naturresurser, företagande, tillväxt och sysselsättning både
            inom de areella näringarna och inom annat landsbygdsbaserat företagande
            och attraktiva miljöer för boende.
          </note>
          <note>
            Viktigt är också det lokala engagemanget och ett brett deltagande
            från många grupper i arbetet.
          </note>
          <note>
            Herr talman! Till denna skrivelse har fyra följdmotioner med
            57 motionsyrkanden lämnats. Dessutom behandlas 103 motionsyrkanden
            från den allmänna motionstiden 20042005 som har anknytning till
            skrivelsen. Samtidigt behandlas även 99 motionsyrkanden som handlar
            om EU:s gemensamma jordbrukspolitik, den nationella jordbrukspolitiken
            med mera.
          </note>
          <note>
            Till betänkandet finns 66 reservationer fogade, så det finns
            en hel del att diskutera.
          </note>
          <note>
            Med denna inledning, herr talman, lämnar jag över till mina kolleger
            att börja debattera.
          </note>
          <note type="speaker">
            Anf. 145 CATHARINA ELMSÄTER-SVÄRD (m):
          </note>
          <note>
            Herr talman! Behöver vi ha en landsbygdsutveckling? Behöver vi
            ha en levande landsbygd över huvud taget? Vore inte begreppet
            en levande landsbygd bara en klyscha om det inte vore så att det
            fanns förutsättningar för ett mänskligt liv på landsbygden?
          </note>
          <note>
            Självfallet vill vi ha ett mänskligt liv på landsbygden. Självfallet
            vill alla vi som är här inne ha och se en utveckling på vår landsbygd.
          </note>
          <note>
            Men varför ska man ha ett landsbygdsutvecklingsprogram? Vi kan
            ha hur många program som helst egentligen, men vi får aldrig glömma
            att det någonstans börjar med den enskilda människan. Det är människor
            som är beredda och som vill och kan ta för sig och företa sig
            något. Det här måste vi naturligtvis uppmuntra. Det är i den enskilda
            människan och i det lilla lokala som drivkraften finns för att
            det ska vara hållbart.
          </note>
          <note>
            Vi måste också vara medvetna om att Sverige som land är ett avlångt
            land. Det har olika klimatförhållanden, vilket gör att lokala
            behov också kommer att behöva olika lokala lösningar.
          </note>
          <note>
            Vi ska också vara medvetna om att om vi ska se till att alla
            de människor som lever runtom i hela landet ska få följa sin drivkraft
            och om vi ska visa att vi har insikt om de lokala behoven och
            lösningarna, behöver vi också förmedla ett nytt ledarskap och
            ett synsätt som mer utgår från att det ska vara möjligt och att
            vi ska pröva oss fram. Det ska inte vara det omvända, att det
            är omöjligt.
          </note>
          <note>
            Det landsbygdsutvecklingsprogram som vi diskuterar i dag är egentligen
            en del av EU:s gemensamma jordbrukspolitik som har till syfte
            att just stödja landsbygdsutveckling. Det står egentligen på tre
            ben, vilken Ann-Kristine Johansson inledde med, nämligen företagsutveckling,
            miljö- och regionalpolitik. Man skulle kunna sammanfatta det med
            att det ska ersätta de kollektiva tjänster som jordbruket faktiskt
            utför, ta till vara den regionalpolitiska delen inom den gemensamma
            jordbrukspolitiken och också stimulera till lägre miljöbelastning
            från jordbruket.
          </note>
          <note>
            Herr talman! Jag skulle vilja backa tillbaka lite grann. Ska
            vi över huvud taget få någon nytta av ett landsbygdsprogram måste
            vi, som jag sade, ha tron på människor och drivkraften. Men vi
            vet också att mycket av den bas som finns runtomkring i landet
            utanför tätorterna bygger på ett aktivt jordbruksföretagande där
            vi har människor som aktivt har djur och människor som aktivt
            ser till att producera livsmedel. Det handlar alltså om människor
            som med själ och hjärta driver och brinner för att hålla sitt
            företagande i gång, som brinner och har ett engagemang för sin
            mark och som också vill fungera som människor.
          </note>
          <note>
            I den skrivelse som vi nu har motionerat en del i anslutning
            till är mycket av underlaget kommet från Landsbygdskommitténs
            betänkande. Där ingår faktiskt jag själv, liksom några andra.
            Vi var eniga i mångt och mycket i det betänkandet. Det var också
            lite roligt, om jag ska vara ironisk, att läsa regeringens skrivelse.
            Den tar just upp många av de problem som finns i dag för att få
            en aktiv landsbygdsutveckling.
          </note>
          <note>
            Om det inom det aktiva jordbruket eller på landsbygden finns
            energiska företagare som brinner för sin roll att vara företagare,
            tycker jag ändå att det är lite märkligt att vi har en regering
            som ser till att företagandets villkor och företagarens villkor
            faktiskt inte gör det möjligt att leva upp till vara den energiska
            företagaren. Vi har till exempel regler om administration, och
            vi har krav när det gäller medfinansiering i sjukförsäkringen.
            Samma sak gäller detta att kunna få vara lönsam. Det borde egentligen
            vara någon av de första åtgärder som man vidtar, oavsett om vi
            har ett program för landsbygdsutveckling eller ej.
          </note>
          <note>
            Dessutom är ju den här personen också en engagerad markägare.
            Basen i företagandet är ju oftast skogen, marken eller vattnet.
            Ändå vågar vi inte lita på att dessa människor kan förvalta sin
            mark och natur själva. Man börjar nagga äganderätten i kanten
            även om regeringen säger att man ska få vara en engagerad markägare.
            Vi har till exempel diskussionen om strandskyddslagen som direkt
            sätter sig på tvären när man vill utveckla utifrån de resurser
            man har.
          </note>
          <note>
            Det tredje är, tro det eller ej, att personer som bor utanför
            tätorterna och storstäderna vill, precis på samma sätt som alla
            vi andra, ha ett fungerande socialt liv i vardagen. Det förutsätter
            att det finns möjlighet att ordna barnomsorg, skola och äldreomsorg.
            Det är vi alla överens om. Men om vi säger i enighet att lokala
            behov behöver lokala lösningar, varför envisas då regeringen med
            att vara motstridig till alternativa lösningar, till exempel inom
            barnomsorgen.
          </note>
          <note>
            Samma sak gäller infrastrukturen. Det behövs vägar för att ta
            sig till och från, det vill säga hårdvara. Men det behövs också
            mjuk infrastruktur i form av kultur. Det behövs service för att
            man ska kunna ha ett drägligt vardagsliv, oavsett om det är offentlig
            service, som jag nämnde tidigare, eller kommersiell. Vi måste
            hitta nya lösningar på detta.
          </note>
          <note>
            Man måste också kunna bo om man ska kunna verka ute på landsbygden.
            I dag har vi problem med att få bygga, inte minst genom strandskyddsreglerna.
            Det är också svårt att få ta lån på de ställen där taxeringsvärdena
            är låga. Det finns inte tillräckligt med riskvilligt kapital.
          </note>
          <note>
            Detta är egentligen fundamentala uppgifter som borde lösas för
            att i första hand se till att människor med drivkraft kan få ett
            mänskligt liv på landsbygden. Nu hoppas jag att det kommande landsbygdsprogrammet
            kan få vara en motor. Just nu förhandlar regeringen med sina stödpartier
            om innehållet i programmet. Om det får vi inte säga någonting.
          </note>
          <note>
            Jag ska ändå avslutningsvis säga att när vi i Landsbygdskommittén
            för ett antal månader sedan skulle formulera strategin eller upplägget
            för detta hade vi ingen aning om hur stor summan pengar skulle
            vara. Det är ändå en ganska viktig förutsättning. Men jag är glad
            att våra allianskolleger i EU-nämnden hjälpte regeringen på traven
            när man skulle lägga om strategin så vi faktiskt fick ett utökat
            landsbygdsutvecklingsanslag på 200 miljoner. Jag är glad att regeringen
            tillsammans med sina stödpartier, även om jag inte gillar dem
            i alla lägen, faktiskt har lagt fram ett förslag om den här miljarden.
            Det underlättar även för oss när vi gör vår budget. Jag hoppas
            att det får vara en start på det hela.
          </note>
          <note>
            I det programmet, där jag åtminstone kan påverka genom den reservation
            som jag tänkte yrka bifall till om prioriteringsområdena, handlar
            det om att satsa mest och främst på inriktningsområde nr 2. Det
            gäller alltså reservation nr 5.
          </note>
          <note type="speaker">
            Anf. 146 MARIE WAHLGREN (fp):
          </note>
          <note>
            Herr talman! Jag ska börja med att yrka bifall till samma reservation
            som Catharina Elmsäter-Svärd gjorde, nämligen reservation nr 5.
            Jag står naturligtvis bakom alla Folkpartiets reservationer, men
            för tids vinnande yrkar jag bara bifall till reservation 5.
          </note>
          <note>
            Precis som Catharina sitter jag i Landsbygdskommittén. Vi hade
            en träff där i fredags. Vi diskuterade i lite mindre grupper,
            och när vi presenterade oss för varandra presenterade sig den
            ena efter den andra så här: Ja, jag bor på min gård, och jag är
            sjuttonde generationen som brukar och äger den här marken.
          </note>
          <note>
            Man kunde känna den stolthet som var och en som presenterade
            sig kände för de rötter som ligger djupt i den svenska landsbygden.
            Jag tror att det är en av de saker som gör att så många av oss
            känner en stark samklang med landsbygden. Där finns våra rötter,
            och där finns mycket av vårt kulturarv.
          </note>
          <note>
            Själv tillhör jag första generationen på tredje våningen i miljonprogrammet.
            Man kan ju undra varför en person med den bakgrunden också brinner
            för de här frågorna. Det finns en politisk klyscha som har ett
            väldigt viktigt innehåll, nämligen att stad och land går hand
            i hand. Det är en klyscha, men den har ett viktigt innehåll. Det
            viktiga innehållet är att landsbygden och landsbygdsutvecklingen
            inte är en ensak för landsbygden. Det är en sak för hela Sverige.
            Det är viktigt för hela Sverige att vår landsbygd utvecklas på
            ett bra sätt.
          </note>
          <note>
            Jag tror att en av de största förmånerna jag känner att jag har
            fått av att vara med i Landsbygdskommittén är att få se den svenska
            landsbygden och dess enorma potentialer. Vår landsbygd är naturligtvis
            hem för den areella näringen. Det är en näring som ger 8 % av
            vår bnp och 10 % av våra arbetstillfällen.
          </note>
          <note>
            Men landsbygden är så mycket mer än de areella näringarna. Det
            är plats för rekreation och turism och det är som jag sade tidigare
            en del av vårt kulturarv, men det är framför allt en plats med
            många fantastiska människor och entreprenörer. Det är egentligen
            grunden och det som är viktigt med LBU-medlen. LBU-medlen är en
            del av vår landsbygdspolitik. Jag tror att vi behöver en samlad
            landsbygdspolitik, för när fler och fler människor bor i staden
            och färre och färre på landsbygden, då tar vi av oss våra glasögon,
            och då ser vi inte så bra. Vi behöver sätta på oss landsbygdsglasögonen
            ibland och se på politiken med landsbygdsögon.
          </note>
          <note>
            Då finns det flera politiska beslut som man aldrig någonsin skulle
            fatta. Catharina Elmsäter-Svärd har redovisat några av dem. Jag
            kan bara säga att jag inte förstår hur någon, om de har landsbygdsglasögonen
            på sig, skulle kunna komma på de förslag som socialdemokratin
            har när det gäller visstidsanställningar och deltidsanställningar,
            när man vet att vi har en landsbygd där mångsyssleri på något
            sätt är grunden för att kunna fungera.
          </note>
          <note>
            Men låt mig gå till det som utgör huvuddelen av det här betänkandet,
            nämligen landsbygdsutvecklingsprogrammet. Jag tillhör dem som
            är alldeles övertygade om att landsbygdsutvecklingsprogrammet
            aldrig någonsin kan leda till utveckling, tillväxt och så vidare
            på landsbygden. Det kan bara de människor som finns på landsbygden
            göra. Däremot kan det här programmet, rätt hanterat, hjälpa dem
            och ge dem verktyg för att utveckla sina bygder och sin landsbygd.
          </note>
          <note>
            Men då är det viktigt att inriktningen på programmet blir rätt.
            Just nu tror jag, som Catharina Elmsäter-Svärd sade, att det här
            till stor del är en del av EU:s jordbrukspolitik. EU:s jordbrukspolitik
            går igenom stora förändringar just nu. Därmed påverkas också vår
            landsbygd. Därför tycker jag att det är så oerhört viktigt att
            vi just nu lägger väldigt mycket av de resurser som finns i landsbygdsutvecklingsprogrammet
            på miljöersättningarna.
          </note>
          <note>
            Vi har en förändring på landsbygden. Vi har frikopplat produktion
            och bidrag, och det tycker jag som folkpartist är väldigt bra.
            Men det innebär också att vi kan få en utveckling som vi inte
            tycker om. Det som oroar mig allra mest är om vi får en förändring
            framför allt när det gäller de betande djuren, som innebär att
            det öppna landskapet och den biologiska mångfalden hotas. Här
            har landsbygdsutvecklingsprogrammet en oerhört viktig uppgift
            att motverka det här. Det är också så att man sedan det gamla
            programmet har mycket tydliga bevis på att man just kan göra det.
            Är det något område där utredningen har visat att man har lyckats
            med landsbygdsutvecklingsprogrammet är det just när det gäller
            miljöersättningarna och möjligheterna att öka och behålla den
            biologiska mångfalden och det öppna landskapet.
          </note>
          <note>
            Fel hantering av miljöersättningarna däremot kan motverka det
            som faktiskt är viktigt för MTR-reformen, nämligen att man får
            ett mer dynamiskt jordbruk som startar odling av nya grödor. Därför
            måste man ha ett fokus på miljömål och miljöersättningar, och
            inte fokus på till exempel enskilda grödor när man formulerar
            arbetet med detaljerna i hur man arbetar med miljöersättningarna.
          </note>
          <note>
            En sak har tillkommit i det här landsbygdsutvecklingsprogrammet
            jämfört med det förra, och det är att man har öppnat upp för en
            mer generell landsbygdsutveckling, en som inte tar sikte framför
            allt på jordbruket och på de areella näringarna utan som tittar
            på allt det där andra som finns ute på landsbygden: turistnäring,
            småskalig produktion och annat. Här tror jag att vi måste vara
            ännu mer försiktiga så att vi inte utformar åtgärderna på fel
            sätt och så att vi inte utformar åtgärder som innebär snedvriden
            konkurrens mellan olika företagare.
          </note>
          <note>
            Jag tror att vi behöver satsa framför allt på sådant som gör
            det lätt att vara företagare på landsbygden. Det tycker jag är
            en nyckelfråga. Det är inte företagen på landsbygden som är det
            viktiga det är företagaren. Företagare innebär också barnomsorg,
            fungerande kommunikationer, ett bra Internet, inte bara för företagets
            skull utan också för att sonen ska kunna chatta med kompisarna
            i Australien. Det är att skapa goda livsvillkor på landsbygden,
            och jag tycker att det är oerhört väsentligt att insatserna i
            område 3 fokuserar så här brett i stället för på kanske enskilda
            insatser gentemot enskilda företag.
          </note>
          <note>
            Herr talman! Därmed vill jag tacka mina kolleger för debatten.
            Jag hoppas att vi tillsammans ska forma en bra utveckling för
            landsbygden. Det är ett oerhört viktigt ansvar.
          </note>
          <note type="speaker">
            Anf. 147 SVEN GUNNAR PERSSON (kd):
          </note>
          <note>
            Herr talman! Jag vill börja med att tacka Ann-Kristine, Catharina
            och Marie för tre väldigt bra inlägg: inledningen och de här två
            väldigt kunniga, breda, skickligt framförda anförandena.
          </note>
          <note>
            Herr talman! En ny syn på landsbygdens attraktivitet och möjligheter
            växer fram i vårt land, bort från bilden av landsbygden som ett
            gigantiskt Pistvakt eller skitigt Hem till gården. Pittoreskt
            och kul som underhållning, javisst medan det verkliga livet levs
            vid Stureplan eller i städernas bostadsområden, köpcentrum eller
            tjänste- och tillverkningsföretag.
          </note>
          <note>
            Enligt en undersökning gjord av Temo från december 2005 vill
            86 % av svenska folket att utvecklingsmöjligheterna för jordbruk
            och skogsbruk ska tas till vara. 87 % vill bevara det öppna landskapet
            med åkrar, gårdar och djur vad tycker de andra 13 procenten, tro?
            Det var konstigt. 85 % tycker att det är viktigt att skapa fler
            jobb på landsbygden. Förutom de ungefär 1,5 miljoner människor
            som i dag bor på landsbygden säger sig ytterligare en halv miljon
            vilja göra det i stället för att trängas på den dryga procent
            av Sveriges landareal som utgörs av städer och tätorter. Det kan
            också vara värt att notera att ungefär hälften av svenska folket
            faktiskt har tillgång till fritidshus och att fler och fler tillbringar
            mer och mer tid i sitt alternativa boende.
          </note>
          <note>
            Herr talman! Jag är övertygad om att resultatet av Temoundersökningen
            har sin motsvarighet i en strävan hos de allra flesta av oss om
            en ökad livskvalitet, förbättrad hälsa och behov av och vilja
            att försäkra sig om kvalitet i hela livsmedelskedjan, men också
            i förståelsen för att basresurserna i vårt land måste värnas och
            tas till vara för inte minst livsmedels- och energiproduktion.
            Men frågan är om regeringen, riksdagen och olika myndigheter inte
            hamnat lite grann på efterkälken och att det finns ett glapp här
            eftersom bristen på en sammanhållen strategi för landsbygdspolitiken
            hittills saknats, sett i relation till den ganska överväldigande
            positiva inställningen till landsbygdens förutsättningar som den
            här undersökningen visar.
          </note>
          <note>
            Många boende på landsbygden har dessutom känt sig förbigångna
            och osynliggjorda när vägunderhållet dras ned, den offentliga
            och kommersiella servicen minskar, äganderätten kringskärs och
            rovdjurspolitiken är lomhörd inför landsbygdsfolkets signaler.
          </note>
          <note>
            Det bullrar i bygderna och byarna, herr talman. Jag hoppas att
            det inte har stört nattsömnen men att tonerna ändå nått fram.
            De senaste åren har vi sett ett delvis nytt fenomen i vårt land.
            En rad upprorsrörelser har formats. Gnosjöuppror, Dalauppror,
            föräldrauppror, stormuppror, Sjöbodauppror och bensinskatteuppror
            är några exempel. De har uppstått spontant, utgår från landsbygden,
            organiseras lokalt och samlar sig omkring konkreta vardagliga
            problem. De flesta är uttryck för känslan av att behandlas och
            bemötas som någon sorts medborgarnas andrasortering.
          </note>
          <note>
            Kristdemokraterna har lyssnat och fört dialog, och vi har format
            ett förslag till sammanhållen landsbygdspolitik som ska behandlas
            vid vårt riksting i sommar. Vi tar naturligtvis fasta på det som
            Marie och Catharina lyfte fram, engagemanget som finns hos enskilda
            människor, hos dem som bor och verkar på landsbygden, men vi ser
            också det uppenbara behovet av arbetstillfällen, service, kommunikationer
            och det öppna landskapet som utgör de grundläggande förutsättningarna
            för en fortsatt utveckling.
          </note>
          <note>
            Bland annat föreslår vi att det nu är dags att ur ett landsbygdsperspektiv
            göra konsekvensanalyser av alla förslag och beslut inom politiken
            och hos olika myndigheter. Marie talade om landsbygdsglasögon,
            och i England kallas det rural proofing . Vi föreslår att det
            införs också i Sverige. Vi får väl återkomma till en mer allmän
            landsbygdspolitisk debatt vid ett annat tillfälle för att nu i
            stället något fokusera på den del som handlar om det så kallade
            landsbygdsprogrammet som behandlas i vårt betänkande. Detta program,
            som är en del av EU:s gemensamma jordbrukspolitik, utgör bara
            en del, men en mycket viktig del, av landsbygdspolitiken.
          </note>
          <note>
            Kristdemokraterna välkomnar den utökning av programmet som regeringen
            har aviserat i vårpropositionen. Vi har under flera år pekat på
            att mer resurser behövs för att nå de viktiga mål, inte minst
            med avseende på miljön, som redan finns beslutade. Med starkt
            stöd, på gränsen till påtryckningar, från Kristdemokraterna och
            andra partier lyckades regeringen utöka pengapåsen som kommer
            från EU.
          </note>
          <note>
            Till den summan förs nu också medfinansiering samt en utökning
            så att området tillförs i genomsnitt 1 miljard kronor per år under
            perioden 20072013. Bra jobbat, regeringen! Detta ökar möjligheten
            att ta till vara de resurser som inte minst jord- och skogsbruk
            har att erbjuda när det gäller att forma en utveckling för hela
            landet som är hållbar ekologiskt, socialt och ekonomiskt.
          </note>
          <note>
            I ett antal reservationer, som Kristdemokraterna själva eller
            tillsammans med andra fogat till betänkandet, efterlyser vi en
            större tydlighet på vissa områden. Vi vill att kontinuiteten med
            nuvarande program ska betonas starkare liksom att programmet ska
            ha klart fokus på de gröna näringarna. Den allt överskuggande
            delen av stödet bör även i fortsättningen riktas mot miljöförbättrande
            åtgärder inom insatsområde 2 liksom till jordbruket i mindre gynnade
            områden.
          </note>
          <note>
            En långsiktig satsning bör göras på miljöanpassat jordbruk där
            konventionellt och ekologiskt jordbruk kan samspela. Stödet för
            odling av fånggrödor i syfte att minska kväveläckaget bör utvidgas
            till att även omfatta områdena runt Vänern, Vättern, Hjälmaren
            och Mälaren. Vall- och betesstöden behöver stärkas. Åtgärder inom
            skogsbruket ska tydligt avgränsas till miljöåtgärder samt småskalig
            förädlingsverksamhet. Stimulans för odling av energigrödor bör
            skapa förutsättningar för lönsamhet för den som vill gå över från
            livsmedelsproduktion till odling för energiändamål. Investeringsstödet,
            inklusive startstödet, behöver stärkas och åldersgränsen höjas.
            Stödet till Folkrörelserådet och de lokala utvecklingsgruppernas
            arbete bör höjas.
          </note>
          <note>
            Till slut, herr talman, vill jag betona vikten av att det program
            som kommer att skickas till EU-kommissionen för godkännande har
            en parlamentarisk förankring. Programmet kommer att omfatta nästan
            5 miljarder kronor per år. Det berör viktiga värden samt stora
            områden och många människor i vårt land. Ett omfattande arbete
            har skett vid myndigheter och i arbetsgrupper. Landsbygdsutredningen
            har avgivit ett delbetänkande, regeringen har författat en skrivelse,
            och nu är man på sannolika skäl misstänkt för att i avskildhet
            pussla ihop ett program tillsammans med stödpartierna. Jag hoppas
            att Socialdemokraterna i dag ger klart besked om att regeringen
            före överlämnandet av programmet samråder med miljö- och jordbruksutskottet
            samt med EU-nämnden.
          </note>
          <note>
            Naturligtvis står jag bakom alla reservationer som bär Kristdemokraternas
            signum, men jag nöjer mig med att yrka bifall till reservationerna
            nr 5 och nr 44.
          </note>
          <note type="speaker">
            Anf. 148 SVEN-ERIK SJÖSTRAND (v):
          </note>
          <note>
            Herr talman! Precis som mina duktiga kolleger som tidigare varit
            uppe i talarstolen är även jag ledamot i den trevliga Landsbygdsutredningen.
          </note>
          <note>
            Det svenska samhället präglas av djupa klyftor mellan stad och
            land, centrum och förort, tillväxtregioner och avfolkningsbygder.
            Kapitalets kortsiktiga logik ger upphov till en ständig tendens
            till centralisering av produktionen på bekostnad av helhetssyn
            och samhällsekonomisk effektivitet. De regionala klyftorna förstärker
            också skillnaderna mellan mäns och kvinnors möjligheter i samhället.
          </note>
          <note>
            Jag tror att de regionala klyftorna ytterst beror på strukturer
            som går utöver de enskilda regionerna. Därför måste staten ta
            det övergripande ansvaret för regionalpolitiken. Var och hur tillväxt
            sker är en maktfråga. Det krävs en helhetssyn på hur ekonomi,
            näringsliv och politik samverkar för att se till att utvecklingen
            går i en både uthållig och demokratisk riktning.
          </note>
          <note>
            Herr talman! Det ligger i det nationella ansvaret att skapa likvärdiga
            förutsättningar inom och mellan regionerna. Ett utjämningssystem
            är nödvändigt för att ge alla kommuner och landsting likvärdiga
            ekonomiska förutsättningar så att alla, oavsett var man bor, kan
            få en rimlig kommunal basservice. Det är också statens ansvar
            att säkerställa att infrastrukturen är utbyggd och fungerar i
            hela landet så att hela befolkningen har tillgång till såväl bostäder,
            vägar och järnvägar som till tele- och datakommunikationer.
          </note>
          <note>
            Fungerande kommunikationer är en förutsättning för en regions
            överlevnad. Men vi behöver också ta vara på den lokala handlingskraft
            som finns runtom i Sverige, inte minst på landsbygden. Dels krävs
            det en demokratisering av makten över arbetet, boendet och miljön
            i närområdet. Dels krävs det verkliga utbildningsmöjligheter och
            ett jämlikt tillträde till arbetsmarknaden samt entreprenörssatsningar.
            Dessutom behövs det en väl fungerande närservice för allt från
            skola, vård och omsorg till handel och kultur. Det räcker att
            en enskild del av denna helhet försvagas för att utvecklingsmöjligheterna
            i en region ska skadas allvarligt.
          </note>
          <note>
            Det finns ett starkt samband mellan de areella näringarna och
            den regionala utvecklingen. Fortfarande har framför allt jord-
            och skogsbruket stor betydelse för landsbygd och glesbygd. En
            viktig åtgärd är att behålla förädlingsledet så lokalt som möjligt.
            Om man begränsar glesbygdens och landsbygdens roll till att vara
            råvaruproducerande försvinner såväl arbetstillfällen som möjligheterna
            till en mer långsiktig utveckling.
          </note>
          <note>
            Ett nära ansvar för naturresurserna ger större möjligheter att
            se vilka alternativa värden som finns i skogen, marken och havet.
            Det mer direkta beroendet av att skogen fortsätter att växa, fisken
            fortsätter att leva och marken fortsatt går att bruka öppnar möjligheten
            för att ta till vara de alternativa värden som finns.
          </note>
          <note>
            Vänsterpartiet vill genom jordbruks-, skogs- och fiskepolitiken
            gynna det lokala förvaltandet. Endast genom ett ökat lokalt eller
            regionalt ansvar kan vi uppnå en ekologiskt, socialt och ekonomiskt
            hållbar utveckling.
          </note>
          <note>
            Landsbygdsprogrammet är ett av de stödprogram som finns för att
            genomföra åtgärder som främjar utvecklingen på landsbygden. Landsbygdsprogrammets
            roll är inte att stödja en utveckling som endast är till gagn
            för dem som bor och verkar på landsbygden. Den ska vara till nytta
            för hela samhället genom att främja alla värden som en levande
            landsbygd representerar.
          </note>
          <note>
            Det är viktigt med företagande på landsbygden. Företag skapar
            tillväxt och arbete, vilket gör det möjligt att både leva och
            verka på landsbygden. Samhället kan här bidra med goda infrastrukturella
            förutsättningar och ett förenklat regelsystem. De areella näringarna
            kommer även fortsättningsvis att ha stor betydelse för landsbygdsutvecklingen.
            För att landsbygden i sin helhet ska utvecklas är det nödvändigt
            med småskalig livsmedelsförädling och andra verksamheter knutna
            till jordbruket liksom förädling av övrig basindustri och utveckling
            av tjänstesektorn. I mitt parti anser vi också att landsbygdsprogrammet
            ska användas för att gynna kvinnors företagande på landsbygden.
            Det är också viktigt att yngre människor och de nya svenskarna
            på ett aktivt sätt kommer in i utvecklingsprocesserna.
          </note>
          <note>
            Utvecklingen inom mindre gynnade områden och norra Sverige speglar
            den allmänna strukturutvecklingen i landet mot färre och större
            gårdar. Här tror jag att miljö- och landsbygdsprogrammet är avgörande
            för att det öppna landskapet ska finnas kvar. Programmet kan även
            bidra till att motverka nedläggningen av åker- och betesmark.
          </note>
          <note>
            Det finns i dag risk för att landsbygden utvecklas mot en ojämn
            könsfördelning, eftersom många unga kvinnor väljer att flytta
            till tätorterna medan flertalet män stannar kvar på hemorten.
            Det är därför mycket viktigt att kvinnors möjlighet till företagande
            och arbete på landsbygden gynnas. Ett jämställdhetsperspektiv
            bör finnas med som ett grundläggande värde i alla bedömningar
            och förslag i samband med utarbetandet och tillämpningen av det
            nya landsbygdsprogrammet. Landsbygdsprogrammet ska stödja en utveckling
            mot ett mer jämställt samhälle.
          </note>
          <note>
            Många måste hjälpas åt att ta ansvar för landsbygdens utveckling.
            Sektorssamverkande åtgärder på alla nivåer bör prioriteras. Det
            finns ett starkt behov av att kommunerna på ett mer aktivt sätt
            medverkar i utvecklingsarbetet och att regioner och län ges större
            frihet när det gäller att ta till vara och stödja speciella utvecklingsförutsättningar.
            I denna debatt brukar också behovet av ett breddat partnerskap
            mellan ideella, privata och offentliga aktörer framföras. Vi i
            Vänsterpartiet anser att detta bör uppmuntras och stödjas.
          </note>
          <note>
            Jag tror att vi alla vill försöka klara av att nå de nationella
            miljökvalitetsmålen. Höga natur- och kulturmiljövärden ska också
            beaktas vid genomförandet av miljöåtgärder i odlingslandskapet.
            Landsbygdsprogrammet har tidigare visat sig ha en mycket positiv
            inverkan på uppfyllandet av flera av de svenska miljökvalitetsmålen,
            men en ökad ambition är nödvändig för att det ska vara möjligt
            att uppnå framför allt målen Ingen övergödning och Giftfri miljö.
          </note>
          <note>
            I Vänsterpartiet anser vi också att miljömålen ska vara styrande
            och miljöåtgärder prioriterade i utformningen av LBU. Inom kommande
            LBU finns det större möjlighet att stödja småföretagande på landsbygden.
            Vänsterpartiet ställer sig mycket positivt till småskalig livsmedelsförädling,
            mikroföretagande, nyföretagande och till att förädling inom basindustri
            lyfts fram. Vi tycker också att besöksnäring, turism och tillgänglighet
            ska främjas vid utformandet av LBU-stöden.
          </note>
          <note>
            Avslutningsvis vill jag yrka bifall till reservation 10 som handlar
            om jämställdhetsperspektivet.
          </note>
          <note type="speaker">
            Anf. 149 CATHARINA ELMSÄTER-SVÄRD (m) replik:
          </note>
          <note>
            Herr talman! Sven-Erik Sjöstrand och jag, liksom några av mina
            övriga kolleger, träffas rätt ofta i den här Landsbygdskommittén.
            Då är vi ofta så oerhört överens. Vi har trevligt också det är
            nog så viktigt. Men jag måste ändå ställa frågor, så att jag inte
            tror att vi är så överens som det låter.
          </note>
          <note>
            När Sven-Erik Sjöstrand pratar om att det behövs en ökad demokratisering
            undrar jag genast: Vad innebär det? Sven-Erik Sjöstrand säger
            att den lokala förvaltningen måste öka när det gäller skogen,
            marken, vattnet. Samtidigt vet jag att Sven-Erik Sjöstrands parti
            egentligen är mer för att värna det statliga ägandet än just det
            enskilda. Vad menas med en ökad demokratisering och lokal förvaltning
            i det hänseendet?
          </note>
          <note>
            Och vad menas med lokal demokratisering av barnomsorg, skola
            och vård för en fungerande vardag? Ja, vad menar Sven-Erik Sjöstrand
            egentligen när han säger så? Jag vet ju att samma Sven-Erik Sjöstrand
            och hans parti är emot alla alternativa lösningar så fort de är
            i enskild regi eller det står privat före när det gäller barnomsorg,
            skola och vård.
          </note>
          <note>
            Vi kanske börjar bli så eniga att det har skett en svängning.
            Men jag är lite nyfiken på att veta vad Sven-Erik Sjöstrand egentligen
            menar med ökad demokratisering och lokal förvaltning.
          </note>
          <note type="speaker">
            Anf. 150 SVEN-ERIK SJÖSTRAND (v) replik:
          </note>
          <note>
            Herr talman! Det är väl inte så att vi är helt överens. Moderat
            politik och Vänsterpartiets politik skiljer sig ganska mycket,
            men vi har ändå mycket gemensamt när det gäller landsbygdsfrågor.
            Det kan man se i våra utredningar och även här i debatten vi har
            en bra stämning och så vidare. Det är många saker som vi ser som
            väldigt viktiga.
          </note>
          <note>
            När jag pratar om ökad demokratisering tänker jag till exempel
            på byalagens medverkan i processer. Än fler ska komma in i processerna.
            Det kan vara viktigt att vi också flyttar ned mer beslut till
            kommunerna. Men trots det tror jag att man måste ha en nationell
            politik. Man måste nog se till att regionerna får liknande förutsättningar.
            Jag pekar lite på det. För mig går nämligen rätt så mycket av
            det som händer ute i regionalpolitiken samman med landsbygdspolitiken.
          </note>
          <note>
            Jag vill betona att man ska ge människor ökade möjligheter att
            ta egna initiativ, men det också oerhört viktigt att de kan delta
            i beslutsprocesser. Det är viktigt att ha mer närdemokrati. Jag
            tror att det är väldigt farligt när vi centraliserar. Vi behöver
            fler människor som blir engagerade i processen.
          </note>
          <note>
            Sedan har jag inget emot att människor startar företag. Jag var
            inne på nyföretagande och mikroföretag och allt möjligt. Det måste
            göras. Det är där vi får arbeten. Vi får ju inte arbeten i de
            stora företagen i dag, utan det är i de mindre företagen. Det
            handlar om att skapa enkla regler så att människor kommer lite
            närmare varandra och kan uppleva att de kan göra saker. Det är
            ju också demokrati.
          </note>
          <note type="speaker">
            Anf. 151 CATHARINA ELMSÄTER-SVÄRD (m) replik:
          </note>
          <note>
            Herr talman! När jag hör den här repliken från Sven-Erik Sjöstrand
            börjar jag återigen bli orolig över att det inte skiljer sig så
            mycket mellan Vänsterpartiet och Moderaterna. Nu nämner han att
            det är viktigt att ha med människor i processen, och ett exempel
            är byalagen. Det håller jag också med om.
          </note>
          <note>
            Men tänk om det visar sig att just detta byalag har kommit på
            att man behöver ha en alternativ barnomsorg för att slippa köra
            barnen till stan tre mil därifrån, för att alla kvinnor och män
            som finns och verkar i byn ska kunna ha en fungerande vardag och
            kunna arbeta i sina företag som anställda eller företagare. Vad
            säger Sven-Erik Sjöstrand och hans parti då, när människorna i
            processen, i byalaget, säger att de vill ha en barnomsorg som
            inte är ett kommunalt daghem?
          </note>
          <note>
            Sven-Erik Sjöstrand säger att man ska flytta ned besluten mer
            lokalt. Ja, men det är ju precis det vi säger. Men varför vill
            ni då helt plötsligt inte göra det i rovdjursfrågan? När vi kommer
            till ett konkret exempel gäller det inte. Vad jag menar, herr
            talman, är att det är så oerhört lätt att i debatten pedagogiskt
            och retoriskt tala om människor, individer och byalag och om att
            man ska flytta ned beslut. Men ni gör ju inte det i praktiken,
            i den andra politiken. Men jag är oerhört glad om vårt arbete
            i Landsbygdskommittén faktiskt kan få er att ändra på det synsättet.
          </note>
          <note type="speaker">
            Anf. 152 SVEN-ERIK SJÖSTRAND (v) replik:
          </note>
          <note>
            Herr talman! Jag inledde mitt anförande i talarstolen med att
            prata om kapitalets kortsiktiga logik. Vi ser också klart en koncentration
            av makt, och det tror jag att många upplever. Det är viktigt att
            vi kan bryta den makten. Det vill kanske inte Moderaterna direkt,
            men i Vänsterpartiet vill vi det. Vi vill att fler människor ska
            vara med i processerna också när det gäller ägandet, när det gäller
            inflytande i företag och så vidare.
          </note>
          <note>
            Sedan kan jag säga att jag som person tycker att det kan vara
            väldigt bra om man ordnar kooperativa lösningar i till exempel
            ett samhälle, en kommun. Vi kan se glesbygdsområden där man inte
            kan ha en skola. Men människorna vill ha kvar sin skola. Den är
            en förutsättning för att de ska stanna kvar. Jag tror att man
            då genom kooperativ kan ha kvar skolan när människor går samman.
            Det är jag väldigt positiv till.
          </note>
          <note>
            Vi har däremot kanske inte varit så positiva till rent privata
            skolor i mitt parti. Men det finns många alternativa lösningar
            som vi tittar på. Där tror jag att vi är rätt överens i Sverige.
            Det går att hitta bra lösningar. Det går att hitta bra lösningar
            för en fungerande service, att vi kan ha polis ute på landsbygden,
            och så vidare. Det finns många bra exempel på det.
          </note>
          <note type="speaker">
            Anf. 153 CLAES VÄSTERTEG (c):
          </note>
          <note>
            Herr talman! Jag har under debattens gång upptäckt att jag hör
            till ännu en minoritet. Jag hör till den minoritet som inte verkar
            vara med i Landsbygdskommittén. Jag kan inte referera hur trevligt
            det är i den kommittén, men det ska nog gå bra ändå.
          </note>
          <note>
            Herr talman! Jag tror att vi alla kan vara överens om att det
            är ett ganska positivt läge för landsbygden just nu. Via gemensamma
            krafter, krafterna i EU-nämnden och via det är inte ofta jag ger
            den elogen till regeringen, men lyssna nu det förslag regeringen
            har lagt fram där man utlovar 1 miljard i LBU-programmet finns
            ett läge där mycket stora resurser kommer att komma landsbygden
            till del.
          </note>
          <note>
            Det är också ett läge där vi skickar en signal. Vi visar landbygden:
            Ni behövs, och vi är beredda att satsa på dem som bor på landsbygden.
            Det ger oss oerhört stora möjligheter framöver. Det är möjligheter
            som är oerhört viktiga för Sverige. De är centrala om vi ska få
            fler människor i arbete, en hållbar utveckling och en tillväxt
            i det här landet.
          </note>
          <note>
            LBU-programmet är, som har sagts här innan i debatten, inte lösningen
            på allt. Även om det hörs positiva tongångar från landsbygden
            och vi kan se all den skaparkraft och entreprenörsanda som finns
            så finns det också problem. Det finns mycket frustration bland
            de människor som bor på landsbygden.
          </note>
          <note>
            Man är frustrerad över att när man kör till jobbet eller när
            man ska få transporter till sitt företag så ser vägen ut som ett
            tvättbräde. Det gäller inte minst nu i tjällossningstider. Där
            jag kommer ifrån har vi nu i och för sig bara haft en tjällossning.
            Normala vintrar brukar vi ha en tre, fyra stycken. Det är återigen
            lite mer positivt för landsbygden, men det är inget vi kan påverka
            här.
          </note>
          <note>
            Man är också frustrerad över sin uppkopplingshastighet när man
            ska använda sin dator. Man är frustrerad över att strömmen går
            med ojämna och jämna mellanrum. Man är frustrerad över att offentlig
            och kommersiell service försvinner. Även jag hör till dem som
            ser att det finns mycket positivt. Men den frustrationen måste
            vi ta till oss. Vi måste med gemensamma krafter se till att det
            förändras. Det måste bli en bättre infrastruktur och bättre villkor
            för företagen och företagarna på landsbygden. Det är endast därigenom
            som vi kan få en än mer levande landsbygd.
          </note>
          <note>
            Ett skapande av ett hållbart Sverige handlar inte i första hand
            om att bevara utan om att utveckla och få en tillväxt i de verksamheter
            som gör att vi kan bruka utan att förbruka. Därför är det oerhört
            viktigt att det LBU-program som sedan kommer är fokuserat på de
            verksamheter som har en produktion och tillväxt. Men det gäller
            också att se till att hålla det landskap vi har öppet runtom i
            landet. Det handlar om ett tydligt fokus från vår sida på att
            utveckla och inte konservera.
          </note>
          <note>
            Jag ska återkomma lite till näringspolitiken. För att vi ska
            få det nästa steget i utvecklingen på landsbygden handlar det
            om makt. Det handlar om att släppa ifrån sig makt ut till människor
            i vardagen.
          </note>
          <note>
            Vi ska släppa ifrån oss makt från det här huset, från Regeringskansliet,
            från länsstyrelser och från kommuner. Det handlar om att ge människor
            chansen att kunna vara med och påverka i sin vardag. De ska kunna
            vara med och påverka var bostäderna i framtiden ska ligga. Vi
            ska inte från det här huset styra i vilka strandnära lägen som
            det kan finnas en utveckling. Det ska människorna ute i landet
            kunna vara med och bestämma.
          </note>
          <note>
            Det handlar om att släppa ifrån sig makten i en del av de frågor
            som nästa debatt i den här kammaren handlar om, jaktfrågor och
            rovdjurspolitik. Det handlar också om att släppa ifrån sig makten
            över medlen för satsningar runtom i landet. Jag kommer från Västra
            Götaland, där jag hoppas att regionförsöket ska permanentas. Vi
            i Västra Götaland får bestämma mer om pengarna. Det gäller till
            exempel pengarna till vägarna och hur de ska fördelas.
          </note>
          <note>
            Det kan endast ske genom att vi visar att vi har förtroende för
            dem som finns och verkar på landsbygden och ger dem makt. Vi måste
            ge dem makt över sin egen vardag och att utveckla landsbygden
            utifrån de lokala förutsättningar som finns. Landsbygden har mycket
            likartade problem runtom i landet. Men landsbygden ser inte likadan
            ut överallt. Vi måste ge människor möjligheter att kunna påverka.
          </note>
          <note>
            Herr talman! Jag ska återkomma till frågan om nästa periods LBU-program.
            Det är en tydlig signal från Centerpartiet. Vi vill se enklare
            regler och begränsningar av antalet åtgärder för att den administrativa
            bördan ska bli så liten som möjligt, som har berörts tidigare
            i debatten, för den enskilde företagaren, användaren eller vad
            man än må kalla det.
          </note>
          <note>
            Den administrativa bördan ska också stå i proportion till den
            utdelning man får från programmet. Har vi alltför krångliga regelverk
            är risken större för avvikelser vid kontroll. Därmed kanske man
            råkar ut för en återbetalning av redan utbetalda ersättningar.
          </note>
          <note>
            Effekten om vi har alltför krångliga regler är att miljövärden
            kan gå förlorade, eftersom det inte är värt risken att ta stegen
            och göra satsningen. Därför är det centralt för oss att vi får
            enkla och tydliga regler.
          </note>
          <note>
            Via LBU-programmet kan vi också ytterligare slå fast de gröna
            näringarnas betydelse för Sverige som helhet. En positiv inställning
            i programmet till näringarnas tillväxt och de tjänster som levereras
            är ett måste. De gröna näringarna är motorn i landsbygdsutvecklingen.
            En tydlig prioritering på åtgärder kopplade till jordbrukets tillväxtmöjligheter
            är central för Centerpartiets del.
          </note>
          <note>
            Som vi alla säkerligen är väl medvetna om står de gröna näringarna
            inför en övergång. Tidigare har man kanske framför allt fokuserat
            på livsmedels- och skogsråvaruproduktion. Nästa steg är att bli
            producenter av framtidens hållbara energikällor.
          </note>
          <note>
            Det kan vi via LBU-programmet också bistå. Från Centerpartiets
            sida är det en central del att se till att eventuella övergångseffekter
            inte äventyrar en framtida produktion av bioenergi.
          </note>
          <note>
            Avslutningsvis har jag med detta anförande försökt att visa på
            att det kommande landsbygdsprogrammet är en unik möjlighet att
            skapa goda förutsättningar för en positiv och hållbar utveckling
            av lantbruks- och landsbygdsföretagen i Sverige. Men låt oss inte
            fastna i det. Låt oss fatta beslut i det här huset som släpper
            loss allt det engagemang och den skaparanda som finns på landsbygden.
            Det är vår tydliga målsättning från Centerpartiet inte bara under
            den här programperioden. Det gäller också när vi förhoppningsvis
            får ta hand om landsbygdsfrågorna efter valet den 17 september.
          </note>
          <note>
            Jag instämmer i yrkandet på bifall till reservationerna 5 och
            44 som Sven Gunnar Persson gjorde.
          </note>
          <note type="speaker">
            Anf. 154 ÅSA DOMEIJ (mp):
          </note>
          <note>
            Herr talman och ledamöter! Sverige har några hundra år av erfarenhet
            av jordbrukspolitik bakom sig. Kanske startade jordbrukspolitiken
            när Gustav Vasa utnyttjade kyrkan och talarstolarna till att komma
            med råd om jordbruk och boskapsuppfödning. Egentligen har den
            grundläggande målsättningen hängt kvar väldigt länge.
          </note>
          <note>
            Det handlar om att på olika sätt stimulera livsmedelsproduktionen.
            Under förra århundradet byggdes det i Sverige och i våra grannländer
            upp detaljerade regler och regleringssystem just för att gynna
            livsmedelsproduktionen. Det var ett stöd till traditionell produktion
            inom jordbruket.
          </note>
          <note>
            Men nu börjar en hel del saker att hända. En ny syn på jordbrukspolitiken
            växer fram. Vi ser att företagen på landsbygden också behöver
            ha betalt för en hel del andra tjänster än att producera livsmedel.
          </note>
          <note>
            Det kan handla om biologisk mångfald. Det kan handla om landskapsbilden.
            Det kan handla om service och olika typer av ekosystemtjänster.
          </note>
          <note>
            Landsbygdsutvecklingsprogrammet visar på den nya typ av jordbrukspolitik
            som växer fram, där det blir alltmer naturligt för lantbrukare
            att sälja annat än livsmedel. Landsbygdsutvecklingsprogrammet
            har också utvärderats. Det har visat sig vara väldigt väl använda
            pengar. Man har haft en väldig träffsäkerhet när det gäller att
            gynna olika miljömål.
          </note>
          <note>
            Jag har väl märkt här i kammaren att entusiasmen i kväll kanske
            är större än stridslystnaden. Men det blir kanske ändring på det
            när vi senare i kväll går över till att debattera vargarna det
            är mycket möjligt. Jag kan väl tänka mig att den här entusiasmen
            beror på anslagshöjningen med 1 miljard.
          </note>
          <note>
            Jag hör till dem som inte har haft förmånen att få ingå i den
            trevliga landsbygdsutredning som så många refererar till. I stället
            hade jag förmånen att få delta i budgetförhandlingarna. Jag kan
            säga att det var väldigt trevligt att tillsammans med våra andra
            budgetförhandlare övertyga Socialdemokraterna och Vänsterpartiet
            om att höja anslagsnivån med 1 miljard. Det visar att Sverige
            kan mer än EU om Sverige vill. Ibland har det ju sagts att vi
            har fått det här landsbygdsutvecklingsprogrammet, som många av
            dem som är intresserade av de här frågorna tycker är så bra, tack
            vare EU.
          </note>
          <note>
            Vi i Miljöpartiet vill egentligen nationalisera jordbrukspolitiken.
            Men även med en nationell jordbrukspolitik skulle vi kunna ha
            ett sådant här program. Den här satsningen med en ökad anslagsnivå
            och det faktum att Sverige satsar betydligt mer pengar än vi måste
            för att ta hem EU-medlen visar att vi faktiskt kan bedriva en
            egen politik och prioritera när vi vill.
          </note>
          <note>
            Vad kan man då satsa på inom det här programmet? Jag behöver
            kanske inte säga så mycket i det avseendet. Ni har ju nämnt så
            många intressanta satsningar.
          </note>
          <note>
            Begreppet ekosystemtjänster använde jag tidigare. Vad kan det
            vara? Det kan vara till exempel biologisk mångfald. Ibland glömmer
            man att det finns fler hotade växtarter inom kulturlandskapet
            än det finns inom skogen alltså växter som behöver en hävd för
            att den biologiska mångfalden ska bevaras.
          </note>
          <note>
            När det gäller den stora jordbruksreform som beslutades för två
            år sedan, den så kallade MTR-reformen, ökade vi tillsammans med
            Vänsterpartiet anslaget till miljö- och landsbygdsutvecklingsprogrammet
            med 400 miljoner utöver regeringens förslag. Där kom det också
            mer pengar till betesmarkerna. Men ser vi nu till vad som hänt
            ute i verkligheten märker vi att inte heller det har räckt.
          </note>
          <note>
            Särskilt bekymrad är jag väl över betesmarkerna på det småländska
            höglandet och i Småland där betesdjuren i snabb takt försvinner.
            Där tror jag att också ett vallstöd kan ha stor betydelse för
            att behålla betesdjuren, för utan djur får vi inga marker betade.
          </note>
          <note>
            Våtmarker är en annan viktig ekosystemtjänst som man bör fortsätta
            att satsa på.
          </note>
          <note>
            När det gäller ekologisk produktion kommer det fortsatta satsningar.
            Det nämns också i finansplanen.
          </note>
          <note>
            Beträffande energiproduktionen finns det faktiskt väldigt stora
            möjligheter. Alla tänker kanske inte på hur mycket jordbruksmark
            som lagts ned i Sverige. Vi har lagt ned jordbruksmark i samma
            storleksordning som det finns jordbruksmark i hela Norge. Okej,
            man kan väl säga att vi framför allt har lagt ned den lite sämre
            jordbruksmarken. Trots det finns det väldigt stora möjligheter
            där. När vi nu ska ersätta de fossila bränslena med annat är landsbygdsutvecklingsprogrammet
            en viktig del i att åstadkomma bra investeringar.
          </note>
          <note>
            Investeringsstödet är någonting som är väldigt populärt inom
            det nuvarande programmet och något som kommer att utökas. Till
            exempel miljö- och djurinvesteringar riktade till dem som vill
            göra mer än vad lagstiftningen kräver är väldigt viktiga för att
            stimulera en sådan utveckling.
          </note>
          <note>
            Småskalig livsmedelsförädling och investeringsstöd är positivt.
            Det tror jag att vi alla i utskottet tycker. Vi har ju haft en
            debatt om det, och där var vi egentligen väldigt eniga.
          </note>
          <note>
            Fortsatt stöd till mindre gynnade områden är en förutsättning
            för att vi ska kunna ha jordbruk i större delen av landet med
            allt vad det tillför i form av service till människor också på
            landsbygden.
          </note>
          <note>
            För att lite grann kommentera oppositionens reservationer kan
            jag säga att det väl ganska ofta är så att de går i samma riktning
            som skrivelsen. Men en av reservationerna har jag funderat en
            del på. Kanske bör man titta på den i det fortsatta arbetet. Det
            gäller reservationen om hästhållning och betesmarksstöd. Inte
            heller där är det ett så hårt avslag. Kanske är det något som
            man bör fundera på när detaljerna nu ska utvecklas.
          </note>
          <note>
            Programmet är väldigt bra både för miljön, landsbygden och småföretagandet.
            Nu blir det ett väldigt intressant arbete här framåt maj med att
            utforma detaljerna och med att ta fram hur mycket pengar som ska
            gå till de olika delarna. Det är väl bara att hoppas på en bra
            debatt om detaljerna i programmet så att det verkligen blir så
            väl genomtänkt som möjligt.
          </note>
          <note>
            Miljöpartiet har några reservationer i betänkandet. Jag brukar
            vara optimist, men jag är inte tillräckligt optimistisk för att
            tro att de vinner kammarens stöd. Därför har jag inga yrkanden
            om bifall.
          </note>
          <note type="speaker">
            Anf. 155 CATHARINA ELMSÄTER-SVÄRD (m) replik:
          </note>
          <note>
            Herr talman! Jag blir så oerhört nyfiken. Jag har ju inte just
            nu förmånen att få vara med och förhandla med regeringen om budgeten.
            Däremot kommer det som blir resultatet när det gäller det här
            programmet att gälla fram till år 2013.
          </note>
          <note>
            Jag har två frågor. Den ena rör jordbruket i sig. Jag tror, herr
            talman, att Åsa Domeij och jag är rätt så överens om att jordbruket
            är viktigt som en bas. Det gör stor nytta och bidrar till landskapsbilden
            och andra saker som Åsa Domeij tog upp i sitt inledningsanförande.
          </note>
          <note>
            Vi vet att de här människorna är företagare. De bidrar bland
            annat till livsmedelsproduktion och energiproduktion och gör egentligen
            miljönytta. En första fråga till Åsa Domeij blir därför om det
            är så att ni, oavsett vilken produktionsform jag använder i mitt
            jordbruk, i det här programmet tydligt kommer att gynna dem som
            är ekologiska producenter och om vi är överens om att jordbruket
            i sig egentligen är en viktig del när det gäller landsbygden och
            landsbygdsutvecklingen. Det är min ena fråga.
          </note>
          <note>
            I det sammanhanget är jag glad över att Åsa Domeij tog upp kopplingen
            till vallen. Där har vi vårt synsätt. Vi har ju särskilt markerat
            att vi tror att vallen är ett miljöstöd som vore bra gärna också
            en form av djurkoppling och att detta kom också hästen till del.
            Du får gärna haka på den reservationen så att vi kan få med det
            här.
          </note>
          <note>
            För att stilla min nyfikenhet blir min andra fråga, med tanke
            på procenten: Hur ser diskussionerna ut när det gäller fördelningen
            mellan prioriteringsområdena 1, 2 och 3?
          </note>
          <note type="speaker">
            Anf. 156 ÅSA DOMEIJ (mp) replik:
          </note>
          <note>
            Herr talman! Jag kan väl ta den sista frågan först och säga att
            det där inte är klart, utan det är ett arbete som kommer att påbörjas
            nu.
          </note>
          <note>
            För att sedan svara på frågan om det blir ett särskilt stöd till
            ekologisk produktion kan jag svara att det kommer det att bli
            också fortsättningsvis. Men det kommer också många andra miljösatsningar
            som även de lantbrukare som inte definieras som ekologiska kommer
            att få del av.
          </note>
          <note type="speaker">
            Anf. 157 CATHARINA ELMSÄTER-SVÄRD (m) replik:
          </note>
          <note>
            Herr talman! Ta till exempel vallen. Om vallen skulle komma som
            ett viktigt inslag är det då någon skillnad mellan om det är ekologisk
            vall eller om det är vanlig vall så att det skulle behöva ge en
            skillnad i stöd? Förstår Åsa Domeij vad jag är ute efter?
          </note>
          <note>
            Jag kan se att det finns en fara i ett utvecklingsarbete där
            vi fokuserar för mycket på produktionsformen i jämförelse med
            vad vi fokuserar på den som faktiskt producerar, om den har att
            leva upp till satta miljökrav till exempel eller till andra saker
            som vi vill och tycker är viktiga. Vi känner att den viktigaste
            förutsättningen är att vi har kvar ett levande och aktivt jordbruk,
            oavsett storlek eller produktionsform.
          </note>
          <note>
            Då kan jag se en fara i att man politiskt signalerar för mycket
            åt det hållet i ett sådant program. Jag skulle vilja skicka med
            att se till att det inte får den inriktningen.
          </note>
          <note>
            Om det då inte var klart med fördelningen måste jag ställa frågan:
            Finns det stora diskussioner där skillnaderna är stora, eller
            känns det som att ni ligger rätt nära varandra?
          </note>
          <note type="speaker">
            Anf. 158 ÅSA DOMEIJ (mp) replik:
          </note>
          <note>
            Herr talman! Eftersom förhandlingarna inte har börjat är det
            svårt att veta. Man vet inte hur stora strider det blir, men jag
            tror inte alls att det kommer att bli så stora stridigheter. I
            grunden finns det en enighet om att alla de här olika delarna
            är intressanta. Jag tror att det också är lättare att komma överens
            när man ökar ett program så väldigt kraftigt som det nu görs.
            Hade det varit en situation där programmet hade skurits ned hade
            det säkert varit svårare att hitta kompromisser.
          </note>
          <note>
            Stöd till ekologisk produktion är en sak i sig. Det är ett stöd
            utöver att odla vall. Man kan jämföra det med det vallstöd som
            vi förhandlade fram utom de mindre gynnade områdena i samband
            med jordbruksreformen för två år sedan. Det var ett generellt
            vallstöd, oavsett produktionsform. Men stödet till ekologisk produktion
            är en speciell sak förutom det.
          </note>
          <note type="speaker">
            Anf. 159 MARIE WAHLGREN (fp) replik:
          </note>
          <note>
            Herr talman! När det gäller två av de här områdena, nämligen
            område 1 för jordbrukets konkurrenskraft och miljöersättningarna,
            har vi redan en period bakom oss, så vi har ganska så mycket kunskap
            om hur man kan utveckla olika typer av program. Vi har också utredningar
            som har pekat på vissa saker som är bra och vissa saker som är
            mindre bra. Jag vet att till exempel Per Wramner har ställt sig
            ganska kritisk till den ekologiska odlingen av betor på Gotland.
            Det finns ett antal olika frågor där vi har ganska goda guidelines
            .
          </note>
          <note>
            Därför skulle jag vilja fråga om den nya delen, om det tredje
            området som handlar om konkurrenskraft mer generellt på landsbygden.
            Utredningens skrivelse var mycket bredare än vad som blev fallet
            med regeringens skrivelse sedan. Eftersom Miljöpartiet till viss
            del kommer att påverka utvecklingen av de här programmen genom
            sina förhandlingar med regeringen, tycker jag att det skulle vara
            intressant att få Miljöpartiets syn på vad som bör ingå i den
            tredje axeln, eller det tredje området, när det gäller LBU-programmet.
          </note>
          <note type="speaker">
            Anf. 160 ÅSA DOMEIJ (mp) replik:
          </note>
          <note>
            Herr talman! Jag är ganska glad för att få den frågan. Jag hade
            tänkt prata om det i mitt anförande och hann inte.
          </note>
          <note>
            Breddningen av programmet tycker vi är väldigt spännande. Sådana
            saker som vi tänker på är småskalig livsmedelsförädling. Andra
            saker som finns är träförädling i mindre företag. Det ger betydligt
            fler intressanta arbetstillfällen på landsbygden än att transportera
            ut det mesta av råvaran till kusten och de stora industrierna.
            Ekoturism är ett annat spännande område. Traditionen av mångsyssleri
            på landsbygden ger väldigt goda möjligheter att kombinera den
            traditionella jordbruksproduktionen med en sådan här breddning.
          </note>
          <note type="speaker">
            Anf. 161 MARIE WAHLGREN (fp) replik:
          </note>
          <note>
            Herr talman! Det är fortfarande väldigt fokus på enskilda typer
            av företag. Min fråga till dig är: Borde det inte vara viktigare
            att skapa goda villkor för företagen, till exempel en bättre logistik
            och en bättre Internetutbyggnad, skapa bättre villkor för alla
            människor som bor på landsbygden och därmed för dem som är företagare?
          </note>
          <note>
            Jag såg ett tv-program om en företagare som hade flyttat sin
            verksamhet ut till landsbygden. Han gjorde det inte därför att
            det fanns bidrag för hans verksamhet eller annat sådant. Han gjorde
            det för att han älskade hästar och ville ha en hästgård.
          </note>
          <note>
            Vad jag försöker säga är att det rör sig om människor. På landsbygden
            är det kanske ännu mer tydligt att det är företagare och deras
            villkor som skapar tillväxten och företagen. Det kanske är minst
            lika viktigt för dem att en fungerande post eller en fungerande
            daghemsverksamhet som någonting annat. Om man har den synen väljer
            man kanske lite andra typer av företag och lite andra typer av
            insatser inom det tredje området än just ett antal behjärtansvärda
            områden som jag tror också kan ingå i utvecklingen av småskalig
            livsmedelsproduktion. Men det kanske är viktigare för den småskaliga
            livsmedelsproduktionen att man har en utveckling av en bra och
            fungerande barnomsorg och skola genom ett privat eller ett lokalt
            initiativ.
          </note>
          <note type="speaker">
            Anf. 162 ÅSA DOMEIJ (mp) replik:
          </note>
          <note>
            Herr talman! Jag håller med Marie Wahlgren om att de generella
            villkoren egentligen är de allra viktigaste. Ta bara en sådan
            sak som hur mycket arbetsgivaravgifter ett företag med inga eller
            få anställda betalar. Sedan är frågan hur långt man gå kan med
            generella insatser just inom landsbygdsutvecklingsprogrammet.
            Det är det man får undersöka. Kan man till exempel använda landsbygdsprogrammet
            för postservice? Jag är inte riktigt säker på att det går. Men
            finns det sådana möjligheter är det väldigt intressant.
          </note>
          <note type="speaker">
            Anf. 163 ROLF LINDÉN (s):
          </note>
          <note>
            Herr talman! Även jag tillhör den berömda Landsbygdskommittén
            som är vittomtalad här. Jag kan instämma i att vi har det väldigt
            trevligt och ett gott samarbetsklimat i kommittén.
          </note>
          <note>
            Jag ska börja med att yrka bifall till förslaget i miljö- och
            jordbruksutskottets betänkande MJU13 och därmed avslag på samtliga
            reservationer och motioner.
          </note>
          <note>
            Det påstås ofta att vi socialdemokrater saknar känsla för landsbygdens
            problem och landbygdens folk. Jag vill dementera sådana påståenden
            omgående. Vi vill se en levande landsbygd för denna generation
            och för kommande generationer. Landsbygdens utveckling är inte
            bara en fråga för dem som bor där eller för dem som bor i landsbygdens
            tätorter utan också för oss som bor i storstäderna.
          </note>
          <note>
            Naturen är en stor tillgång liksom alla de många entusiastiska
            människor som verkar på landsbygden och som tror på sin bygd och
            dess utvecklingsmöjligheter. När vi talar om landsbygd talar vi
            ofta om jordbruket och dess betydelse för sysselsättningen. Vi
            vet att de näringar som hämtar sin råvara ur jordbruket sysselsätter
            någonstans runt 78 % av arbetskraften.
          </note>
          <note>
            Ett konkurrenskraftigt jord- och skogsbruk är därför avgörande
            för en levande landsbygd genom att det ger arbetstillfällen och
            vidmakthåller ett värdefullt odlings- och kulturlandskap med betande
            djur och biologisk mångfald. Men det finns ytterligare värden
            som har sitt ursprung i lantbruksföretaget. Jag tänker på diversifieringen,
            att man många gånger står på flera ben. Utöver sin basverksamhet
            bedriver var femte lantbrukare ytterligare verksamheter i sitt
            företag. Bland dessa kan nämnas bostadsuthyrning, turism med anknytning
            till jakt, fiske och andra upplevelser, entreprenadverksamhet,
            småskalig livsmedelsförädling och hästverksamheter. På så sätt
            bidrar många enskilda lantbruksföretagare dubbelt ja, kanske till
            och med trippelt till landsbygdens utveckling, och för detta ska
            de ha en stor eloge.
          </note>
          <note>
            Herr talman! I de senaste budgetförhandlingarna inom EU kring
            det kommande landsbygdsprogrammet fick i princip alla länder utom
            Sverige sänkt budget för landsbygdsutvecklingen. Sverige lyckades
            förhandla till sig en extra tilldelning, vilket ger oss möjlighet
            att utöka budgeten för landsbygdsutveckling. Mina meddebattörer
            har lovsjungit detta, och jag fick intrycket att ni hade varit
            med om förhandlingarna. Det hade jag ingen aning om. Det var en
            nyhet för mig. Men det var väl inte så, utan det var på andra
            ställen.
          </note>
          <note>
            Hur som helst omfattar det nuvarande programmet ca 3,8 miljarder
            kronor, och som framgick av vårpropositionen, som lades fram här
            för någon vecka sedan, utökas nu budgeten under programperioden
            20072013 med 1 miljard. Det betyder att vid programperiodens slut
            uppgår budgeten till ca 4,8 miljarder kronor eller nära 5 miljarder
            till och med. För hela programperioden betyder det att vi satsar
            34 miljarder på landsbygdsutveckling jämfört med dagens 26 miljarder
            i innevarande program. Det är alltså en väsentlig ökning.
          </note>
          <note>
            Ett förslag till program som innehåller mer detaljerade förslag
            om hur resurserna ska fördelas kommer att lämnas till EU-kommissionen
            under sommaren. Fördelningen är ännu inte fastställd, som vi har
            hört här tidigare, men klart är att det förslag som Sverige avser
            att presentera för EU-kommissionen bland annat kommer att innehålla
            insatser för miljön, till exempel förnybar energi, bevarande av
            betesmarker och ekologiskt lantbruk, landsbygdsfrämjande åtgärder
            samt satsningar riktade till jordbruksföretag och andra småföretag
            på landsbygden. Jag kan lugna oppositionen här med att inriktningen
            och fördelningen mellan de olika axlarna kommer att redovisas
            också för miljö- och jordbruksutskottet innan det skickas i väg
            till EU-kommissionen.
          </note>
          <note>
            Herr talman! Jag tänker nu övergå till att kommentera några av
            reservationerna i betänkandet.
          </note>
          <note>
            Jag har först en liten kommentar till reservation 5. Vi tycker
            också att vi ska ha tyngdpunkten på miljöåtgärder i axel två.
            Det är där tyngdpunkten ska ligga. Fördelningen procentuellt mellan
            axlarna är regeringens fråga. Däremot kommer pengarna tillbaka
            i budgeten som vi ska behandla i höst. Därmed kommer också riksdagen
            att få ett inflytande över detta. Det var reservation 5.
          </note>
          <note>
            Reservation 9 handlar om hästnäringen. Jag delar uppfattningen
            att hästnäringen är en av de viktigaste framtidsnäringarna på
            landsbygden. Vi vet att var tredje svensk i dag har någon form
            av kontakt med hästar, och vi vet att hästsektorn är jordbrukets
            femte största inkomstkälla och att den bidrar med ca 8 miljarder
            till vår bruttonationalprodukt. Vi vet också att hästen kan hjälpa
            oss att hålla landskapet öppet och varierat liksom att bevara
            betesmarker, och vi vet att detta kan säkerställas genom miljöersättningarna
            i landsbygdsprogrammet.
          </note>
          <note>
            När det gäller ett djurkopplat vall- och betesstöd finns detta
            i dag inom LFA-området, det så kallade kompensationsbidraget.
            Även inom ersättningen för ett öppet och varierat odlingslandskap
            krävs ett visst djurinnehav. Stödberättigade djurslag är bland
            annat nöt, vilket gynnar det aktiva jordbruket med betande djur.
            Generellt gäller dock att ersättningarna inom landsbygdsprogrammet
            inte får ha en produktionskoppling, men vi motiverar djurkopplingen
            utifrån miljöskäl.
          </note>
          <note>
            Hästnäringen är inte lottlös, vilket man faktiskt kan få intryck
            av när man läser reservation 9. Enligt jordbruksreformen, som
            genomfördes 2005, kan hästnäringen få del av det nya gårdsstödet
            för åkermark och bete som hålls öppna med hjälp av hästar. Ca
            10 miljoner per år utbetalas i projektstöd till hästverksamhet,
            både till lantbruksföretag som utvecklar hästverksamhet och till
            företag utanför lantbruksnäringen.
          </note>
          <note>
            När det gäller miljöersättningar för bevarande av betesmarker
            samt för ett öppet och varierat odlingslandskap utbetalas drygt
            40 miljoner per år till jordbruksföretag med hästar. Dessutom
            har hästnäringen en verksamhet som faktiskt kan komma i fråga
            för åtgärder inom alla de tre insatsområdena i det kommande landsbygdsprogrammet.
          </note>
          <note>
            Herr talman! I de borgerliga partiernas gemensamma reservationer
            nr 11 och 56 tar man upp konkurrensvillkoren och spelreglerna.
          </note>
          <note>
            Vi har ingen annan utgångspunkt i landsbygdsprogrammet än att
            LBU-medel inte ska störa konkurrensen. Reformeringen av EU:s jordbrukspolitik
            innebar ju att jordbruksstöden frikopplades från produktionen,
            vilket blev en väsentlig förändring för jordbruksföretagens ekonomi.
            Frikopplingen innebär också att bland annat produktionsmedelsskatter
            och lagstiftning får större tyngd i jordbrukarnas beslut om fortsatt
            produktion och nyinvesteringar. Det ger å andra sidan jordbrukarna
            större frihet och möjlighet att verka på marknadens villkor, vilket
            är ett incitament till att investera där det bedöms att det är
            lönsamt. På så sätt ger reformen möjligheter till ökad lönsamhet.
            Det kan också medföra ökad diversifiering i form av kompletterande
            verksamheter, som jag var inne lite på tidigare.
          </note>
          <note>
            Jag tycker vi har gjort rätt mycket för att förbättra jordbrukets
            konkurrenssituation. Vi har sänkt dieselskatten. Vi har sänkt
            skatten på både eldningsolja och el. Vi har en fordonsskattebefrielse
            för till exempel traktorer. Vi har avskaffat arvs- och gåvobeskattningen,
            vilket underlättar generationsskiften. Och vi återför skatten
            på handelsgödsel och bekämpningsmedel.
          </note>
          <note>
            Plussar man ihop allt detta, herr talman, som jag har redogjort
            för i mitt anförande, tonar det fram en positiv framtidsbild när
            det gäller landsbygdens utveckling och därmed livsvillkoren för
            alla de människor som bor och verkar där.
          </note>
          <note type="speaker">
            Anf. 164 SVEN GUNNAR PERSSON (kd) replik:
          </note>
          <note>
            Herr talman! Det var inte så tokigt det där, Rolf.
          </note>
          <note type="speaker">
            (ROLF LINDÉN (s):
          </note>
          <u who="unknown" xml:id="i-736abbbdcf0771ce-0">
            <seg>
              Tack för det.)
            </seg>
          </u>
          <note>
            Du gav i och för sig en öppning här nu för att sätta i gång en
            debatt om jordbrukets konkurrensvillkor. Men jag tror att vi sparar
            den, för det finns ju många undersökningar av benchmarkingkaraktär
            som visar att Sverige trots allt har rejält sämre villkor på flera
            områden än de viktigaste konkurrentländerna. Det gäller dieselskatten,
            det gäller djurskyddet och det gäller andra saker.
          </note>
          <note>
            Jag skulle vilja fråga dig hur ni ser på fördelningen mellan
            insatsområdena. Det är regeringens sak, sade du, men det vore
            ändå intressant om du kunde glänta lite på de dörrarna därför
            att det har ju betydelse. Både utredningen och även skrivelsen
            tycker jag styr mot att man betonar kontinuiteten, utifrån det
            som Åsa sade bland annat om att de utvärderingar av miljöstöden
            och annat som har gjorts är träffsäkra. Hur ser ni på fördelningen?
            Är det 108010 eller är det 157015? Hur resonerar ni nu?
          </note>
          <note>
            Sedan sade du att vi kunde vara ganska lugna därför att miljö-
            och jordbruksutskottet skulle få reda på hur procentfördelningen
            skulle se ut. Min fråga är: Kommer ni att förankra ert förslag
            till program som ni ska skicka till kommissionen i parlamentet,
            i utskottet och i EU-nämnden? Jag tycker att det är viktigt eftersom
            det är så omfattande. Jag hoppas också att du kan svara på frågan:
            Är du för att man inför en rural proofing -modell som man har
            i England när det gäller landsbygden?
          </note>
          <note type="speaker">
            Anf. 165 ROLF LINDÉN (s) replik:
          </note>
          <note>
            Herr talman! När det gäller fördelningen mellan insatsområdena
            ger jag mig inte in på någon procentuell gymnastik, utan jag konstaterar
            att i utredningen om LBU-programmet var vi väldans överens om
            att tyngdpunkten skulle ligga på miljöersättningarna i axel två.
            Vi tycker också att det är viktigt att vi har kvar satsningarna
            som vi har i axel ett när det gäller investeringsprogram. Det
            är där som tyngdpunkten utifrån våra utgångspunkter ska ligga
            också i de här två axlarna.
          </note>
          <note type="speaker">
            Anf. 166 SVEN GUNNAR PERSSON (kd) replik:
          </note>
          <note>
            Herr talman! Vi skulle nog må bra av lite gymnastik både jag
            och Rolf Lindén, kanske av annat slag än den procentuella. Men,
            okej, du vill inte gå längre. Därför är det väl ingen idé att
            jag håller på att tjata om det, så vi tar väl de två andra sakerna
            i stället.
          </note>
          <note>
            När det gäller den parlamentariska förankringen av programmet
            i dess helhet handlar det om 5 miljarder kronor per år, om 98,7
            % av Sveriges yta och om 1,4 miljoner människor. Det är rimligt
            att Sveriges riksdag, de som jobbar med frågorna i utskottet och
            EU-nämnden, får möjlighet att tycka till om det förslag som ni
            skickar till kommissionen, även om det inte i formell mening är
            lag på det.
          </note>
          <note>
            När det till sist gäller rural proofing eller konsekvensanalys
            av lagstiftning ur ett landsbygdsperspektiv och förslag från utredningar
            och myndigheter, är socialdemokratin öppen för att införa en sådan
            modell som ju är införd i broderlandet England?
          </note>
          <note type="speaker">
            Anf. 167 ROLF LINDÉN (s) replik:
          </note>
          <note>
            Herr talman! Jag nämnde ju den parlamentariska förankringen i
            mitt anförande. Vi får en dragning i miljö- och jordbruksutskottet
            innan det skickas ned. Sedan kommer ju den parlamentariska behandlingen
            av budgeten där hela LBU-programmet ligger. I de diskussionerna
            är vi ju med allihop.
          </note>
          <note>
            Konsekvensanalys av åtgärder låter ju lockande. Men jag är inte
            beredd att i dag binda upp mig för något som vi inte har diskuterat
            inom vårt parti. Vi ska diskutera det först, sedan ska du få svar.
            Det kanske blir när vi diskuterar landsbygdens utveckling i vidare
            mening när vi har lagt vårt slutbetänkande.
          </note>
          <note type="speaker">
            Anf. 168 CATHARINA ELMSÄTER-SVÄRD (m) replik:
          </note>
          <note>
            Herr talman! Det är inte så enkelt att ställa frågor till Rolf
            Lindén. Fråga efter fråga som jag hade tänkt ställa besvarade
            han successivt så jag har fått stryka. Det är inte alltid så.
            Det kanske kan bero på att vi känner varandra ganska väl och har
            ett i grunden gott samarbete i Landsbygdskommittén. Vi har en
            strävan som är ganska likartad.
          </note>
          <note>
            Redovisningen till miljö- och jordbruksutskottet är ju alldeles
            utmärkt. Det här är ett program som ska verka ända fram till 2013.
            Även om höstbudgeten kommer har ju programmet fastställts i EU.
            Det som ni gör nu tillsammans med stödpartierna kommer att vara
            färdigt och låst. Vi har inte så mycket att säga till om där.
          </note>
          <note>
            Om ni håller med om att prioriteringsområde 2 är det viktiga
            gör det ju ingenting att ni tycker lite mer än vad vi gör i vår
            reservation och har ännu mer fokus på tvåan.
          </note>
          <note>
            Det gör ju heller ingenting att ni blir ännu tydligare i er inriktning
            när det gäller hästnäringen och möjlighet att ta del av stödet,
            som du redovisade. Det ser jag snarast fram emot. Det gäller också
            djurkopplingen.
          </note>
          <note>
            Rolf Lindén nämnde att konkurrensvillkoren har förenklats. Ändå
            står det ganska tydligt i skrivelsen på s. 9 att Sveriges jordbruk
            har likvärdig eller sämre konkurrenskraft jämfört med många andra
            länder som Jordbruksverket har undersökt.
          </note>
          <note>
            Kommer vi till höstbudgeten att få se förbättrade konkurrensvillkorsmöjligheter
            för svenskt jordbruksföretagande?
          </note>
          <note type="speaker">
            Anf. 169 ROLF LINDÉN (s) replik:
          </note>
          <note>
            Herr talman! Jag har aldrig sagt att vi har bättre konkurrenskraft
            än jämförbara EU-länder. Jag har sagt att vi har gjort mycket
            för att förbättra vår konkurrenskraft. Det var det jag redovisade.
            Om det kommer ytterligare åtgärder i höstens budget kan jag inte
            säga här ännu. Det får vi se då.
          </note>
          <note>
            Jag tappade bort frågan om det parlamentariska. Ursäkta.
          </note>
          <note type="speaker">
            Anf. 170 CATHARINA ELMSÄTER-SVÄRD (m) replik:
          </note>
          <note>
            Herr talman! Det gör inte så mycket att Rolf Lindén tappade bort
            en del. Jag tycker att han var tydlig i sitt anförande. Vi håller
            oss till det som sades då.
          </note>
          <note>
            Jag vill göra ett litet medskick. Rolf Lindén nämnde den diversifiering
            som har blivit alltmer nödvändig för den som är landsbygdsföretagare
            och lantbruksföretagare. Rolf Lindén sade att nu står snart var
            femte jordbrukare på ett ben till. Det är snarare så att varje
            jordbrukare står på ytterligare fem ben. Därför blir företagarvillkoren
            så väsentliga.
          </note>
          <note>
            Herr talman! Jag avstår från att fråga mer. Jag ser fram emot
            höstens betänkande med det resultat som kommer från Landsbygdskommittén.
            Det är då mer kommer att tas. Vem vet, vi kanske har motsatt situation
            och har bytt regering så att du får fråga mig i stället.
          </note>
          <note>
            Oavsett vilket är det ett bra arbete som görs just nu. Det kanske
            är som Åsa Domeij sade tidigare: Det är lättare när det tillförs
            pengar. Det tycker jag är bra i det här sammanhanget.
          </note>
          <note type="speaker">
            Anf. 171 ROLF LINDÉN (s) replik:
          </note>
          <note>
            Herr talman! Det är sant. Det är alltid lättare att fördela när
            det finns resurser.
          </note>
          <note>
            Jag ser fram emot diskussionen om allmän landsbygdsutveckling.
            Jag är alldeles övertygad om att jag kommer att stå på den här
            sidan även nästa gång och får stå till svars för allting.
          </note>
          <note type="speaker">
            Anf. 172 CLAES VÄSTERTEG (c) replik:
          </note>
          <note>
            Herr talman! Jag är inte riktigt lika nöjd med det besked som
            Rolf Lindén gav kring den parlamentariska förankringen som Catharina
            var.
          </note>
          <note>
            Du sade i ditt anförande att miljö- och jordbruksutskottet ska
            informeras. Det är för mig inte en parlamentarisk förankring.
            Kommer ni att ha en parlamentarisk förankring värd namnet? Kommer
            ni att se till att ta chansen att ha med er ett brett parlamentariskt
            stöd när det här programmet ska presenteras för EU?
          </note>
          <note>
            Det är en ganska kort och koncis fråga som det egentligen borde
            gå att svara ja eller nej på, Rolf Lindén.
          </note>
          <note type="speaker">
            Anf. 173 ROLF LINDÉN (s) replik:
          </note>
          <note>
            Herr talman! Som politiker borde Claes Västerteg veta att det
            inte går att svara ja eller nej så enkelt och rakt upp och ned.
          </note>
          <note>
            Det handlar om den parlamentariska förankringen igen. Som jag
            har sagt flera gånger tidigare: I miljö- och jordbruksutskottet
            kommer det att bli en förankring.
          </note>
          <note>
            Om jag har uppfattat saker och ting rätt ni må rätta mig om jag
            har fel äger regeringen frågan om fördelningen mellan axlarna.
            Det är inte en riksdagsfråga. Därför har man det här hanteringssättet.
            Pengarna kommer tillbaka i budgetdiskussionerna i höst.
          </note>
          <note>
            Om det är så, vilket både Gud och väljarna förbjude, att ni då
            sitter på regeringstaburetterna är det ni som styr den processen.
            Jag är dock alldeles övertygad om att vi kommer att få styra den
            processen också, så den där miljarden är i trygga händer.
          </note>
          <note type="speaker">
            Anf. 174 CLAES VÄSTERTEG (c) replik:
          </note>
          <note>
            Herr talman! Det är väljarna som slutligen avgör vem som styr
            efter den 17 september. Jag och Rolf Lindén har olika åsikter
            om vem som ska förbjuda vad.
          </note>
          <note>
            Oavsett vad som händer i valet är det många människor som berörs.
            Det är oerhört stora summor. En parlamentarisk förankring värd
            namnet vore därför på sin plats.
          </note>
          <note>
            Jag kan inte låta bli att ta tillfället i akt och diskutera konkurrensvillkor
            med Rolf Lindén när han själv lyfter den frågan i sitt anförande.
          </note>
          <note>
            Vid ett antal tillfällen har regeringen använt en stor del av
            den svenska landsbygden som en budgetregulator. Man har använt
            de stöd som många av Sveriges jordbrukare är beroende av för att
            klara sin likviditet. För att klara sina egna utgiftstak har man
            skjutit detta på framtiden. Det har ställt jordbrukare inför det
            faktum att de måste gå till banken med mössan i hand och säga
            att de inte kan betala eftersom regeringen har valt att skjuta
            ersättningarna på framtiden, trots att man hade lovat något annat.
          </note>
          <note>
            Anser du att det är rättvisa konkurrensvillkor? Jag har mycket
            svårt att se att det är rättvisa konkurrensvillkor. Det är framför
            allt inte något som ökar trovärdigheten för det svenska systemet.
          </note>
          <note type="speaker">
            Anf. 175 ROLF LINDÉN (s) replik:
          </note>
          <note>
            Herr talman! Jag tycker inte att budgetbehandlingen och budgetprocessen
            är någon dålig förankringsprocess i riksdagen. Jag tycker att
            vi har en bra process.
          </note>
          <note>
            Pengarna i LBU får en bra behandling i den processen. De får
            en förankring där vi alla kan säga vad vi tycker och tänker om
            dem. Vi kan skriva våra motioner och så vidare.
          </note>
          <note>
            När det gäller jordbruksstödets utbetalning har vi inte vid något
            enda tillfälle under alla år gjort något som strider mot de regler
            som EU har satt upp. Vi har följt det regelverket till punkt och
            pricka.
          </note>
          <note type="speaker">
            Anf. 176 MARIE WAHLGREN (fp) replik:
          </note>
          <note>
            Herr talman! Jag kan inte låta bli att börja med en kommentar
            om skillnaden mellan att följa det regelverk som EU ställer upp
            och att följa ett moraliskt kontrakt mellan oss som stat och lantbrukarna
            som företagare.
          </note>
          <note>
            Det var inte det som min fråga skulle handla om.
          </note>
          <note>
            Jag har faktiskt två frågor. Den ena är egentligen densamma som
            jag ställde till Åsa Domeij, och den handlar om det tredje området,
            alltså den bredare landsbygdsutvecklingen.
          </note>
          <note>
            Min fråga är helt enkelt: Varför antog regeringen inte kommitténs
            skrivningar? Varför gjorde man så att säga en mycket smalare skrivning
            som enbart är inriktad på företagen och inte människorna som bor
            på landsbygden och företagarna på landsbygden?
          </note>
          <note>
            Nästa fråga som jag har är ganska specifik. Och jag kan inse
            att den kan vara lite svår i detta sammanhang. Men den handlar
            om landskapsplaner. När vi antog miljömålen tog vi ett beslut
            om landskapsplaner. Vi har föreslagit att de måste kopplas till
            arbetet med LBU-program så att man inte gör saker och ting dubbelt.
          </note>
          <note>
            Jag talade just med våra tjänstemän i Landsbygdskommittén om
            detta. Det visar sig att det pågår åtminstone tre eller fyra olika
            parallella processer när det gäller landskapsplaner ute på länsstyrelser
            och i regioner. Här måste vi få ett stopp. Kan ni inte ställa
            upp på förslaget att koppla ihop saker och ting?
          </note>
          <note type="speaker">
            Anf. 177 ROLF LINDÉN (s) replik:
          </note>
          <note>
            Herr talman! Det är klart att man kan tycka att man ska koppla
            ihop olika processer. När man gör inventeringar av olika slag
            kan jag också tycka att man skulle koppla in dem i ett större
            sammanhang. Men nu är det inte så i detta fall. Landskapsplaner
            görs upp på ett ställe, och LBU-planer görs upp på ett annat ställe.
            Det är så, och det är det som vi har att förhålla oss till. Det
            får vi tyvärr leva med.
          </note>
          <note>
            Om jag uppfattade dig rätt hade skrivningarna blivit snävare
            om axel tre och vad den kunde innehålla. Jag kanske inte läser
            in samma saker som du i detta.
          </note>
          <note>
            Jag kan tala om vad jag tycker. Jag håller med Åsa. Hon var inne
            rätt mycket på vad axel tre kan innehålla när det gäller småskalig
            livsmedelsförädling och satsningar på det. Även fiske, jakt, turism
            och upplevelseindustrin kan vara med.
          </note>
          <note>
            Personligen, och jag betonar att det är personligen, kan jag
            också tänka mig en delfinansiering när det gäller alternativ barnomsorg.
            Det kan exempelvis handla om att starta kooperativa dagis på landsbygden
            eller en kooperativ skola. Jag kan tänka mig en del satsningar
            där och använda dessa medel till det.
          </note>
          <note type="speaker">
            Anf. 178 MARIE WAHLGREN (fp) replik:
          </note>
          <note>
            Herr talman! Jag tycker att det är en lite defensiv syn att säga
            att nu är det så här, och nu gör vi landskapsplanerna, och sedan
            har de ingen betydelse för LBU. Gör man landsbygdsplaner pekar
            ju de ut de områden som är extra viktiga, till exempel biologisk
            mångfald. Det borde vara en input i det lokala arbetet med LBU-program
            när det gäller miljömålen. Inte när det gäller alla, men när det
            gäller vissa delar. Att faktiskt få dessa processer att samverka
            när de nu sker samtidigt, tycker jag vore viktigt.
          </note>
          <note>
            Jag blev väldigt glad när du tog upp alternativ barnomsorg och
            kooperativ barnomsorg. Jag hoppas verkligen att dina åsikter inte
            bara blir dina personliga utan det socialdemokratiska partiets
            åsikter. Jag tror nämligen att den öppenheten är vad som krävs
            när det gäller arbetet i axel tre.
          </note>
          <note>
            En annan öppenhet borde handla om att man ser att till exempel
            arbetet med att hålla bygdegårdar, lokaler och kultur öppna är
            någonting som skulle kunna ligga i ett Leaderprogram som en del
            av att öka landsbygdens attraktivitet och kanske vara en väldigt
            viktig del för en turistföretagare även om det inte är direkt
            inne i hans turistföretag. Ha därför denna breda syn, och tappa
            den inte! Och låt mig ha fel i fråga om hur jag tolkade regeringens
            skrivningar när det gällde axel tre! Då är jag väldigt glad.
          </note>
          <note type="speaker">
            Anf. 179 ROLF LINDÉN (s) replik:
          </note>
          <note>
            Herr talman! Jag läser inte samma snävhet som du. Men det är
            som det är med det.
          </note>
          <note>
            När det gäller vår syn på till exempel alternativ barnomsorg
            så har vi aldrig varit emot kooperativ inom barnomsorg. Jag bor
            själv i en stadsdel i Göteborg där vi har ett antal kooperativa
            dagis. Det fungerar alldeles utmärkt. Det har aldrig varit några
            problem. Vi har tvärtom bejakat den utvecklingen. Jag ser inga
            problem med det. Däremot ser jag väldigt mycket fram emot vad
            vi kan göra inom axel tre för att underlätta livet på landet.
            Men det är en annan diskussion som vi återkommer till.
          </note>
          <note>
            Överläggningen var härmed avslutad.
          </note>
          <note>
            17 § Jakt och viltvård
          </note>
          <note>
            Föredrogs
          </note>
          <note type="speaker">
            Anf. 180 BENGT-ANDERS JOHANSSON (m):
          </note>
          <note>
            Herr talman! Jag vill först av allt yrka bifall till reservation
            5.
          </note>
          <note>
            Kolleger, det är nu snart bokslut för den här mandatperioden.
            Och när det gäller jakt- och viltvårdsfrågorna har det inte hänt
            speciellt mycket under dessa fyra år.
          </note>
          <note>
            Jag ska börja med att säga att vi fram till årsskiftet hade en
            socialdemokrati som inte lyssnade. Man följde inte upp de beslut
            som man hade fattat, och man föreslog definitivt inga åtgärder.
          </note>
          <note>
            Det som har varit mest aktuellt under denna mandatperiod och
            fått mest utrymme är den så kallade § 28 och som på kanslisvenska
            heter skyddsjakt utan föregående myndighetsbeslut. Det har handlat
            om vargpopulationen, och det har handlat om blyfrågan. Jag vågar
            påstå att på alla dessa tre områden har Socialdemokraterna tillsammans
            med sina stödpartier misslyckats. Men på en punkt får jag ändå
            ge en eloge till regeringen, och det är att man har lyssnat till
            det moderata förslaget om att rörelsehindrade inte ska behöva
            söka speciellt tillstånd, speciellt för vilken jakt och vilket
            antal etcetera det handlar om, för att få jaga från motordrivet
            fordon.
          </note>
          <note>
            Nu hoppas jag bara att man lever upp till den utfästelse som
            finns i betänkandet eftersom den ännu naturligtvis inte är genomförd.
            Men jag ville ändå ge denna eloge. Jag tycker att det är viktigt
            att ge just de rörelsehindrade denna möjlighet.
          </note>
          <note>
            Herr talman! Rovdjur väcker känslor. De väcker varma känslor.
            De väcker rädsla. I vissa fall väcker de till och med avsky. Och
            de väcker beundran och så vidare. Det som nu är för handen är
            att 90 % av vargpopulationen, 50 % av lodjursstammen och 30 %
            av björnarna finns just inom en tredjedel av landets yta. Med
            vetskap om denna förutsättning förstår man också varför det har
            blivit så mycket rubriker, speciellt i de områden där de finns.
          </note>
          <note>
            Från moderat sida har vi inte ställt upp på någon antalsexercis
            när det gäller hur många rovdjur som vi ska ha. Vi tyckte att
            det var fel väg att gå, utan man får skapa de stammar som det
            finns förutsättningar för och göra en avvägning med mänskliga
            intressen. Där har vi varit mycket tydliga och sagt att när det
            blir en konflikt måste alltid människornas förutsättningar värderas
            högre än djurens. Med detta som utgångspunkt är det betydligt
            mycket lättare att hantera denna typ av frågor.
          </note>
          <note>
            Jag har under hela denna mandatperiod försökt att få Miljöpartiet
            och Vänstern att stå upp för att människovärdet är överställt
            djurvärdena. Men hitintills har jag inte fått något erkännande
            för detta synsätt. Måhända, herr talman, kommer det att ske i
            kväll.
          </note>
          <note>
            Vi hade före jul en manifestation när det gäller rovdjurspolitiken.
            I Falun var det 3 000 människor, i Mora var det 2 500 människor,
            och i Dals-Ed var det strax efter årsskiftet 2 500 människor.
          </note>
          <note>
            Jag vågar påstå att Socialdemokraterna inte lyssnade. De satt
            stilla i båten och brydde sig inte speciellt mycket om det här.
            Men någonting hände, för just nu är de i full panik. Kan det möjligen
            vara så att de började förstå att 300 000 jägare kanske är en
            intressant målgrupp? Det kan vara så. Tänker man därefter på att
            det kanske finns en tre fyra andra i varje jägarfamilj så pratar
            vi om uppemot en miljon väljare som man måste fundera lite mer
            nogsamt på.
          </note>
          <note>
            Man försökte med att tillsätta en rovdjursutredare, man namngav
            vederbörande etcetera. Allt var frid och fröjd så långt. Men det
            gick bara några dagar så tillsatte Socialdemokraterna en egen
            intern grupp som skulle köra någon form av skuggutredning parallellt
            med utredaren. Klok som den första utredaren var så tog han sin
            mats ur skolan. Det här är inget annat än ett debacle och ett
            oskickligt hanterande av en angelägen fråga. Nu har man för all
            del, fortfarande i full panik, fått en ny utredare, som jag hoppas
            kan slutföra sitt uppdrag.
          </note>
          <note>
            Den kanske viktigaste symbolfrågan i diskussionerna har varit
            just § 28, alltså möjligheten för enskilda att utöva skyddsjakt
            utan föregående myndighetsbeslut. Före den 1 mars i år för fram
            till dess hände ingenting gällde följande: Ett rovdjur var tvunget
            att göra ett upprepat anfall mot ett tamdjur för att man skulle
            få ingripa genom att exempelvis avliva rovdjuret. Det måste alltså
            vara ett upprepat anfall; rovdjuret skulle först tugga en gång,
            sedan gå ifrån bytesdjuret och sedan gå på antingen det eller
            det friska djuret igen. Då fick man ingripa.
          </note>
          <note>
            Detta är fullständigt otillständigt! Det är fullständigt otillständigt
            att kräva att en tamdjursägare stillatigande ska åse detta. Om
            man inte begriper hur otillständigt det är så har man ingen som
            helst förmåga till empati, vågar jag påstå.
          </note>
          <note>
            Efter den 1 mars har äntligen regeringen ändrat reglerna, men
            det blev naturligtvis bara en halvmesyr. Nu skulle det bara gälla
            djur innanför hägn. Alla lösspringande hundar i samband med jakt,
            katter, fäboddjur eller djur som har blivit skrämda av rovdjur
            och har tagit sig ur sin inhägnad är precis lika oskyddade som
            tidigare.
          </note>
          <note>
            Det här är inget annat än misstro mot de 300 000 kvinnor och
            män som är jägare. Man tror att de ska använda sig av möjligheten
            att idka illegal jakt.
          </note>
          <note>
            Nu, fem över tolv, när det börjar kännas i valvinden att man
            fortfarande kanske sviker på de här punkterna så öser man in 30
            miljoner för att skapa någonting som heter rovdjursakutgrupp.
            Har ni hört någonting så sällsynt krystat? En rovdjursakutgrupp
            som om en sådan skulle kunna hantera en akut uppkommen situation!
          </note>
          <note>
            I samma förslag ska man försöka få hundarna vargrena. Det är
            över huvud taget inget problem. Det är ju inte hundarna som jagar
            varg utan det är faktiskt tvärtom. Man kan nästan tro att det
            är någon som inte har förstått det här över huvud taget som har
            lagt fram förslagen. Det finns ingen som helst efterfrågan på
            de här åtgärderna. Ändå lägger man fram förslagen.
          </note>
          <note>
            Herr talman! Det börjar närma sig val. Mot den splittrade bild
            som man visar från regeringens sida med stödpartierna finns det
            nu en allians som tar fasta på människors oro och som tar fasta
            på möjligheten att också skapa en trygghet åt rovdjuren. Det gör
            vi genom att ge § 28 ett riktigt innehåll, nämligen att man har
            rätt att skydda sina tamdjur i alla situationer. Det är precis
            så man har det i Finland. Efter ett besök där i vintras kan jag
            avslöja att detta i fjol användes en gång. Det sköts en varg på
            grund av detta.
          </note>
          <note>
            Det är väderkvarnar som gäller här. Med en regering stödd på
            partier som är jaktmotståndare i botten kan det inte bli annat
            än pannkaka.
          </note>
          <note>
            Jag beklagar detta, herr talman. Jag hoppas att vi blir tillräckligt
            många som har engagemang i dessa frågor så att vi den 17 september
            väger över och vi får en allians som kan ta rätt på den här frågan,
            åtminstone.
          </note>
          <note type="speaker">
            Anf. 181 SVERKER THORÉN (fp):
          </note>
          <note>
            Herr talman! För Folkpartiet liberalerna är rovdjurspolitiken
            och landsbygdspolitiken viktiga frågor. Det betänkande och den
            debatt vi nu har skulle handla om jakt och viltvård där mycket
            finns att diskutera, till exempel hur vi behöver utöka jakt på
            säl och skarv. Men fokus hamnar som vanligt på rovdjurspolitiken.
            Regeringen och dess stödpartier bär ansvaret för att det blir
            på det viset.
          </note>
          <note>
            Jag vill inledningsvis påminna om det som jag har lyft fram flera
            gånger i den här debatten vårt ansvar både som politiker, jägare
            och vanliga människor ute i landet för den debatt som förs. Vi
            måste komma ifrån den vulgärdebatt som tyvärr ofta fortfarande
            dyker upp med hänvisningar till sagor när det gäller våra rovdjurs
            farlighet och så vidare. Det är mycket viktigt med en korrekt
            och saklig debatt så att vi kommer ur det elände som föregående
            talare här har beskrivit.
          </note>
          <note>
            Herr talman! Debatten om rovdjurspolitiken, främst vargen, handlar
            om en klassisk liberal fråga naturvården. Folkpartiet vill få
            en livskraftig och jaktbar vargstam i Sverige och en rovdjurspolitik
            som har bred acceptans. Vi anser att den socialdemokratiska regeringen
            har försatt rovdjurspolitiken och förtroendet för oss politiker
            i stor fara genom att inte fatta beslut bland annat i fråga om
            § 28 i jaktförordningen. När beslutet väl kom var det varken tillräckligt
            tydligt eller tillräckligt långtgående.
          </note>
          <note>
            Ska vi ge förutsättningar för tolerans hos tamdjursägare mot
            de stora rovdjuren och minska möjligheten till avsiktlig illegal
            jakt måste tamdjursägare som lever i närheten av rovdjur känna
            större trygghet i att kunna skydda sina djur. 28:an måste vara
            enkel att tolka, och vi måste reglera vad djurägare och polis
            ska vidta för åtgärder efter att rovdjur dödats.
          </note>
          <note>
            Regeringens beslut att ändra jaktförordningen innebär att det
            under vissa omständigheter blir lagligt att döda en varg som har
            kommit in i ett tamdjurshägn. En dödad varg ska ligga orörd på
            platsen tills polisen ger tillstånd till flyttning efter det att
            en bedömning har gjorts av om kraven i jaktförordningen har uppfyllts.
            Denna förändring är ett steg i rätt riktning, men otillräcklig.
            Folkpartiet anser att ägare av tamdjur ska ha rätt att skydda
            också sina frigående tamdjur, till exempel på en fäbod utan inhägnad.
            Detsamma gäller ägare av jakthund som attackeras av varg.
          </note>
          <note>
            Möjligheten att försvara tamdjur och hund kan innebära att några
            fler rovdjur dödas varje år jämfört med nuläget. Men förslaget
            myndigförklarar djurägarna och ger dem ett ansvar för att inte
            missbruka den befogenhet de får. Visar det sig bli fallet så får
            det bli en återgång till de gamla reglerna. Vår och våra allianskollegers
            bedömning är att när tydliga regler om platsundersökning och vad
            djurägare och polis ska vidta för åtgärder efter det att rovdjur
            dödats också regleras i jaktförordningen, vilket inte är fallet
            i dag, så ökar rättssäkerheten för djurägare. Risken för felaktigt
            utnyttjande av paragrafen minskar också.
          </note>
          <note>
            Herr talman! Mycket tyder på att det etappmål för varg som riksdagen
            beslutade om 2001 kommer att nås inom ett par år. Därför är det
            mycket viktigt att en noggrann uppföljning och utvärdering av
            politiken görs nu och att förvaltningsplaner förbereds även för
            varg. Det har vi krävt i denna kammare åtminstone de senaste två
            åren.
          </note>
          <note>
            Ytterligare ett bevis på en handlingsförlamad socialdemokratisk
            regering är att den rovdjursutredare man har tillsatt inte har
            fått chansen att fullfölja sitt uppdrag utan pekpinnar. Han avgick
            innan rovdjursutredningen hann påbörjas. När avgår den nu sittande?
          </note>
          <note>
            Snabb kontakt, kommunikation och information direkt på lokal
            nivå när det behövs är lika viktigt som ett enkelt och tydligt
            regelverk. Om samhället kan ge information och hjälp när behov
            uppstår antingen vid problem eller nyetablering av till exempel
            varg så kan rovdjurspolitiken få det förtroende den behöver. Berörda
            länsstyrelser har naturbevakare, ibland tyvärr deltidsanställda,
            med god lokal kännedom och goda kontakter för detta arbete. Folkpartiet
            har redan tidigare krävt att regeringen skulle samla resurserna
            så att det verkligen finns tillgängliga naturbevakare i de rovdjurstäta
            länen, speciellt där nyetableringar förväntas. Varje krona som
            satsas på direkt kommunikation och kontakt när det behövs är just
            nu mer effektiv än breda allmänna informationsinsatser.
          </note>
          <note>
            Är det en sådan satsning som döljer sig bakom regeringens satsning
            på rovdjursakutgrupper med början i Värmland och Dalarna? Det
            är den funktion jag beskrivit som måste finnas tillgänglig och
            inte ett stort antal personer. Det är också viktigt att arbetet
            i de regionala rovdjursgrupperna och i det nationella rovdjursrådet
            blir effektivt och lokalt upplevs som konkret och meningsfullt.
          </note>
          <note>
            Folkpartiet liberalerna anser att Naturvårdsverket ska ha det
            övergripande ansvaret att besluta i skyddsjaktsfrågor. Naturvårdsverket
            ska kunna delegera beslut i skyddsjaktsfrågor till länsstyrelse
            när vargstammen i Sverige bedöms vara livskraftig, precis som
            i dag är fallet med björn och lo. Grunderna för ett sådant beslut
            ska finnas angivna i lagstiftningen. I enstaka fall är skyddsjakt
            då och då nödvändig och även i dag fullt möjlig. Det är viktigt
            att påpeka det, eftersom det ofta har glömts bort i debatten.
            Men mycket finns fortfarande att göra för att åstadkomma snabbare
            kontaktvägar mellan lokal nivå, regional nivå och riksnivå.
          </note>
          <note>
            Både länsstyrelser och Naturvårdsverk har verkligen legat på
            för att få departementet att underlätta snabba lokala beslut när
            skyddsjakt behövs, till exempel för enstaka individer som ställer
            till problem. Det har gällt problem som har förorsakas av björnhonor
            med ungar eller lohonor med ungar. I dag har länsstyrelser med
            fasta stammar av björn och lo möjlighet att själva besluta om
            skyddsjakt för enstaka individer av dessa arter. Naturvårdsverket
            föreslog för mer än två år sedan att 27 § i jaktförordningen skulle
            ändras så att länsstyrelsen också kunde meddela jakt på familjegrupper,
            men ännu har ingenting hänt. De här förslagen har legat i två
            år på departementet.
          </note>
          <note>
            Herr talman! Att som Miljöpartiet säga blankt nej till ytterligare
            förändringar av § 28 gynnar, i det läge vi nu hamnat i, ingen,
            varken varg eller människa. Att som Socialdemokraterna varken
            kunna hantera frågan om § 28 eller på ett trovärdigt sätt få i
            gång en rovdjursutredning är förödande både för rovdjurspolitiken
            och för förtroendet för oss politiker.
          </note>
          <note>
            Det är ett absolut måste att den uppföljning och de utvärderingar
            av rovdjurspolitiken som var planerade nu verkligen kommer i gång
            och resulterar i förändringar så att tamdjursägare känner trygghet
            i att de kan skydda sina djur och så att rovdjursvänner känner
            trygghet för vargstammens utveckling. Nödvärnsrätten måste naturligtvis
            också bli så tydlig och enkel att tolka att rättssäkerheten för
            både människa och rovdjur ökar.
          </note>
          <note>
            Herr talman! Jag vill avslutningsvis yrka bifall till den gemensamma
            alliansreservationen nr 5.
          </note>
          <note type="speaker">
            Anf. 182 BJÖRN VON DER ESCH (kd):
          </note>
          <note>
            Herr talman! Även om vargfrågan är långt ifrån det enda problemet
            i vår jaktlagstiftning utgör den, som vi har hört här i dag, det
            helt dominerande inslaget i dagens viltvårdsdebatt. Men av tidsskäl
            begränsar jag mig ändå huvudsakligen till vargfrågan.
          </note>
          <note>
            De rent känslomässiga ställningstaganden som ofta präglar argumentationen
            får man inte bara avfärda som irrationella, men de måste självfallet
            ställas i relation till alla övriga argument när man gör den slutliga
            sammanvägningen för en ändamålsenlig rovdjurspolitik i vårt land.
          </note>
          <note>
            Jag tar fasta på det. Det ska alltså vara rovdjurspolitiken i
            vårt land. Det hävdas nämligen att vargen är utrotningshotad,
            och så är uppenbarligen inte fallet. Vargstammen på norra halvklotet
            uppskattas till ungefär 250 000 individer. Motivet att ha varg
            i Sverige för att rädda arten från utrotning saknar i den meningen
            relevans. En vargpopulation i vårt land på 200 individer, eller
            någonting i den stilen, gör varken till eller från för vargbeståndets
            fortlevnad här på vår jord.
          </note>
          <note>
            Men om man med utrotningshotad i stället avser vargförekomsten
            begränsad till just Sverige blir problemställningen en annan.
            Skälet att återinföra en vargstam i vårt land är då att arten
            tidigare har funnits här och därmed hör till vår ursprungsfauna,
            och så är det nog. Mot det hävdas att den vargstam vi nu låter
            föröka sig inte är den ursprungliga skandinaviska rasen utan inplanterad
            från andra sidan Östersjön. Hur det argumentet ska värderas råder
            skilda meningar om.
          </note>
          <note>
            Det finns de som pekar på faran med att ersätta inhemska raser
            med importerade. De tar som exempel att när vi inplanterade signalkräftan
            i stället för flodkräftan gick det helt snett. Man menar att detta
            är ett närliggande argument mot uppförökning av dagens icke-nordiska
            vargstam. Den degeneration som man anser sig ha konstaterat ser
            man med en viss rädsla på framöver. Man tror att det beror på
            inavel. Hur motiverat det är är svårt att säga med de meningsskiljaktigheter
            som råder i vargfrågan. Men det vore ju tragiskt att uppföröka
            en svensk stam som riskerar att bli degenererad.
          </note>
          <note>
            Mot det invänds att genom invandring kan vi få friska vargar
            från öst och på det viset häva inaveln. Det är möjligt. Men om
            det motsatta inträffar, att degenererade vargar i stället genom
            utvandring till öst försvagar den stam som de har, är det då bara
            deras bekymmer?
          </note>
          <note>
            En komplikation för varg i Sverige är att i de områden där vargtätheten
            är som störst bedrivs en för Sverige unik boskapsskötsel. Den
            bedrivs i avlägsna skogsbygder med den sista spillran av numera
            utrotningshotade inhemska kreatursraser. Och de är utrotningshotade
            i ordets verkliga bemärkelse och således inte bara i Sverige.
            De är som sagt unika och därför utomordentligt angelägna att bevara
            för framtiden. Det är en uppgift som självfallet försvåras och
            till och med kan omöjliggöras om vargförekomsten är för stor.
            Det går inte att stängsla överallt. Det är inte realistiskt rent
            ekonomiskt.
          </note>
          <note>
            Att vargtätheten har blivit besvärande hög har sin grund i att
            vargens spridningsområde inte alls blev det förväntade. Vargen
            förefaller inte benägen att fortsätta att anpassa sitt beteende
            till det som vi förväntade eller nästan krävde.
          </note>
          <note>
            Vargfrågan engagerar många i samhället. Det sker ofta utifrån
            helt olika utgångspunkter. En avgörande uppdelning är mellan glesbygd
            och stad. Där är motsättningarna uppenbara och delvis självklara.
            Det är rent verklighetsfrämmande att försöka förneka deras existens.
            Den attityd glesbygden ofta tycker sig möta från storstaden är
            att man på landet oroar sig för vargen helt i onödan. Vargen har
            inte gjort människan ont på år och dag, hävdas det. Att låta barnen
            traska till skolbussen genom skogen där vargen hörts yla på natten
            sägs vara ofarligt. Men hur många lugnas av det vare sig de kommer
            från stad eller land? Den besserwisserattityd som bemöter glesbygdens
            oro väcker därför begriplig upprorsstämning på sina håll.
          </note>
          <note>
            En helt avgörande fråga som har långtgående principiell räckvidd
            är denna: Är det förenligt med en solidarisk samhällssyn att en
            viss kategori medborgare, i en viss landsända, i ett visst avseende
            påtvingas en återgång till tidigare generationers levnadsvillkor
            med motivering att så här har det varit förr? Den frågeställningen
            inrymmer svåra avvägningar.
          </note>
          <note>
            Under de 150 år som gått sedan vi hade en vargstam i Sverige
            har oerhört mycket förändrats, till exempel våra levnadsvanor,
            vårt sätt att se på naturen och umgås med den, städernas tillväxt
            och landsbygdens avfolkning, behovet av rekreation och så vidare.
            Jord- och skogsbruk, industrier och kommunikationer har förändrats
            till dagens komplicerade samspel. Inte bara vi människor, utan
            också flora och fauna har anpassats. Att under de förhållandena
            införa en sedan 150 år försvunnen faktor i dagens mångfasetterade
            och integrerade samhälle är ett vågspel. Vad skulle reaktionen
            bli om riksdagen beslöt att återinföra 200 hästdroskor i Stockholmstrafiken?
          </note>
          <note>
            Exemplet kan låta parodiskt, men just så upplever en stor del
            av medborgarna den jaktlagstiftning som åläggs dem från huvudstaden.
            Den så omtalade subsidiaritetsprincipen att besluten ska fattas
            på lägsta möjliga nivå sätts alltför ofta ur spel. Ändå finns
            lysande exempel på hur ändamålsenlig den kan vara i olika viltskyddssammanhang.
            Från att ha reglerats på riks- och länsnivå har vi i dag ett system
            för reglering av älgstammen där besluten tas på bygdenivå med
            ett minimum av byråkrati. Vildsvinsstammen utvecklas snabbare
            än byråkratin hinner med. Därför fattas nu de beslut som behövs
            på lokal nivå.
          </note>
          <note>
            Den organisation för viltvård som vuxit fram på lokal nivå under
            senare decennier är så ändamålsenlig att den tillåtits överta
            statliga organs tidigare uppgifter. Här handlar det om vårt ädlaste
            högvilt, älgen. Men så snart det gäller rovdjursförvaltning är
            plötsligt misstänksamheten mot lokalt beslutsfattande närmast
            total. Där gäller teori mot praktisk erfarenhet. Varför inte i
            stället förse den lokala nivån med mer av rådgivning och mindre
            av beslut, även när det gäller rovdjursförvaltning?
          </note>
          <note>
            Dessvärre hotar utvecklingen att gå motsatt väg. Det främlingskap
            glesbygden kan känna inför beslut som fattats i Stockholm kommer
            inte att bli mindre när besluten i stället tas i Bryssel. Kanske
            bör vi hämta inspiration från Finland, som inte tvekat att utmana
            EU i just vargfrågan och inte, som vi, bara accepterar vad EU
            föreskriver. Dessutom tycks EU-domstolen ha lagt ned sin talan
            mot Finland, vilket ju är en stor framgång för Finland.
          </note>
          <note>
            Med detta sagt hoppas jag att jag har lyft upp åtminstone några
            omständigheter som måste vägas in i den lagstiftning som vi förhoppningsvis
            ska komma fram till. § 28 uppfyller inte rimliga krav på ändamålsenlig
            vargpolitik. Nästan alla delar den uppfattningen. Möjligheten
            att freda tamdjur mot varg måste utökas. Principen att kunna avvärja
            angrepp av varg på tamdjur i ett tidigare skede än som nu är tillåtet
            är en nödvändighet för att jaktlagstiftningen över huvud taget
            ska vinna erforderlig acceptans. En principiell 200-metersgräns
            kan vara realistisk och bör utgöra förutsättningen för den slutliga
            utformningen av lagstiftningen.
          </note>
          <note>
            Herr talman! Jag yrkar bifall till reservation nr 5.
          </note>
          <note type="speaker">
            Anf. 183 KJELL-ERIK KARLSSON (v):
          </note>
          <note>
            Herr talman! Då var det dags igen att ge sig in bland jakten
            och viltet. I det här betänkandet behandlas många olika aspekter
            på viltvård, jakt och rovdjurssituationen.
          </note>
          <note>
            Varför väcker då rovdjuren så starka känslor hos människor i
            synnerhet vargen? Hur kommer det sig att av alla svenska rovdjur
            har just vargen blivit en ondskans symbol i många människors ögon?
            Är det månntro sagan om vargen och Rödluvan som har påverkat?
            Vargen, som är alla hundars stamfader, borde rimligen vara ett
            djur som är beundrat för sitt mod och sin styrka. I dag handlar
            många reportage om upplevd rädsla, upplevelser av för många vargar,
            upplevelser av för lite älg och upplevelsen att jakten och friheten
            inskränks.
          </note>
          <note>
            När det påstådda får större betydelse än fakta så lönar det sig
            att skrämma upp folk. En del, speciellt inom jaktkretsar, upprepar
            ständigt mantrat att rovdjurspolitiken har havererat. En påstådd
            sanning som upprepas tillräckligt högt och tillräckligt många
            gånger blir till slut upplevd som en verklig sanning för många
            människor. Så har det blivit med motståndet mot varg.
          </note>
          <note>
            Helt i linje med den ibland ganska aggressiva agitationen har
            den stora opinionsundersökning som presenterades av Fjällmistra
            i början av året helt hamnat i bakvattnet. Undersökningen visar
            att utslaget på hela Sverige stöder mer än 85 % riksdagens mål
            för lo, järv, björn och varg. Samtidigt med detta visar undersökningen
            att det finns ett starkt förtroende för Naturvårdsverket, länsstyrelserna
            och naturvården.
          </note>
          <note>
            Vänsterpartiet har i detta betänkande två reservationer tillsammans
            med Miljöpartiet de gröna. Den ena reservationen baseras på en
            motion som bland annat handlar om vargstammens livskraft och genetik.
            I motionen beskriver vi problemet med att varg från den rysk-finska
            vargstammen har svårt att, eller nästan omöjligen kan, ta sig
            in till Sverige från sin hemvist för att utbyta välbehövliga gener.
            Det borde finnas ett naturligt flöde av varg med nya gener österifrån,
            men så är det tyvärr inte nu. De som försöker komma hit från öster
            försvinner eller dödas innan de når fram till den svensk-norska
            populationen.
          </note>
          <note>
            Den andra reservationen baseras på en motion om rovdjurspolitiken
            i stort och handlar om att ge Naturvårdsverket i uppgift att minska
            antalet rovdjursdödade tamdjur. I vänsterpartimotionen har vi
            begärt att Naturvårdsverket ska ges i uppgift att vidta åtgärder
            för att minska antalet rovdjursdödade tamdjur. Exempel på åtgärder
            som vi tror kan utredas för att minska antalet rovdjursdödade
            tamhundar är andra jaktmetoder, jakt utan frigående hund, jakttider,
            speciella jaktregler i rovdjurstäta områden och åtgärder för att
            skrämma bort rovdjur i stället för att döda dem.
          </note>
          <note>
            År 2004 dödades åtta hundar av varg, nästan samtliga i samband
            med jakt. De andra rovdjuren dödade ett mindre antal hundar. För
            den drabbade hundägaren är detta givetvis en stor förlust, men
            det är en risk man medvetet tar när man släpper sin hund vid jakt.
          </note>
          <note>
            Det blir svårt att uppnå riksdagens mål när det gäller både antalet
            rovdjur och var i landet de ska finnas. Riksdagen tog 2001 beslut
            om en ny rovdjurspolitik. Mål sattes upp för hur rovdjursstammarna
            ska växa. Utvecklingen fram till nu har varit tillfredsställande
            för lo och björn, men när det gäller varg och järv har det gått
            långsammare. Arterna skulle kunna breda ut sig i sitt naturliga
            utbredningsområde, och för vargen betyder det hela landet utom
            Öland och Gotland. För järven är det naturliga utbredningsområdet
            nästan hela fjällkedjan, men här har det gått sämre med att nå
            etappmålet.
          </note>
          <note>
            Vi behandlar också skarv i vårt betänkande. Det är ju så att
            allmän jakt på skarv inte är tillåtet i nuläget enligt det gemenskapsrättsliga
            regelverket. Viss skyddsjakt på skarv har beslutats i Sverige,
            och kommissionen har öppnat ett ärende rörande om denna jakt är
            förenlig med gemenskapens regler eller inte. I dag förekommer
            det skyddsjakt på skarv bland annat i Hjälmaren. Många fiskare
            är också kritiska till skarven för att den äter mycket fisk. Den
            är också en duktig dykare och kan ta fisk från näten på ganska
            stora djup. Jag själv hoppas på havsörnens fortsatta utbredning
            och dess förmåga till jakt på skarv. Havsörnens antal ökar, och
            det kan leda till en minskning av skarvens antal.
          </note>
          <note>
            Den 30 september 2006 ska uppdraget angående älgförvaltning redovisas
            av utredaren. Då får vi se om ett förslag lämnas som bygger på
            en förvaltningsmodell som är anpassad till älgstammens lokala
            ekologiska förutsättningar. Målet ska ju vara en livskraftig älgstam
            av hög kvalitet. Stammen ska vara i långsiktig balans med betesresurserna,
            och älgstammens storlek ska genom lämplig avskjutning vara anpassad
            till betestillgången, de areella näringarna och trafiksäkerheten.
            Men detta är en fråga som får hanteras efter valet kanske med
            många nya ledamöter i miljö- och jordbruksutskottet.
          </note>
          <note>
            Viltskador på växande skog är ett stort och allvarligt problem
            för skogsproduktionen. Ett annat stort problem är trafikskadat
            vilt. Skadade djur kräver eftersök. Att göra kvalificerade eftersök
            vid skadeskjutningar och viltolyckor kräver högt kvalificerade
            hundförare och hundar med stor rutin. Sverige har i dag en organisation
            för viltolyckor som i vissa delar är väl utformad.
          </note>
          <note>
            Vad som är mindre bra är att det inte finns någon kvalitetssäkring
            av de eftersöksekipage som ingår i organisationen. Vi borde kanske
            titta på den danska modellen till eftersöksorganisation. De som
            ingår i eftersöksjaktlag i Danmark har ett certifikat på att de
            är eftersöksjägare och har ett annat stöd i den danska jaktlagstiftningen.
            Det troliga är att de får en höjd status på eftersöksjakten i
            Danmark. Det kanske vi skulle titta lite närmare på även i Sverige.
          </note>
          <note>
            Slutligen, herr talman, vill jag yrka bifall till reservation
            nr 13.
          </note>
          <note type="speaker">
            Anf. 184 BENGT-ANDERS JOHANSSON (m) replik:
          </note>
          <note>
            Herr talman! Jag har några frågor till Kjell-Erik Karlsson med
            anledning av hans anförande. Han hänvisar till en undersökning
            som säger att 85 % stöder den förda rovdjurspolitiken. Då är min
            fråga: Anser Kjell-Erik Karlsson att människor som bor utanför
            rovdjursområdena ska ha samma inflytande över den typen av frågor
            som de som bor i områdena?
          </note>
          <note>
            Sedan säger Kjell-Erik Karlsson att man får försöka jaga utan
            hund. Då skulle jag vilja ha en kort jaktlektion i hur man jagar
            björn utan hund, när man inte får använda åtel. Det skulle vara
            sällsynt intressant att få höra hur det ska gå till.
          </note>
          <note>
            Vidare säger Kjell-Erik Karlsson att 800 dödades i Finland, om
            det nu var i fjol. I själva verket har man mellan 200 och 300
            vargar, och i snitt dödas 55 vargar per år. Jag vill bara upplysa
            om det.
          </note>
          <note>
            Kjell-Erik Karlsson säger också att man ska kvalitetssäkra eftersök.
            Innebär det att han också är beredd att stå för fiolerna? I dag
            sker nämligen det allra mesta eftersöket utan någon som helst
            ersättning. Är Kjell-Erik Karlsson beredd att skjuta till budgetpengar
            för detta?
          </note>
          <note>
            Avslutningsvis: Hur är det nu med Vänsterpartiet, är människovärdet
            överställt djurvärdet?
          </note>
          <note type="speaker">
            Anf. 185 KJELL-ERIK KARLSSON (v) replik:
          </note>
          <note>
            Herr talman! När det gäller människors inflytande på rovdjurspolitiken
            har alla samma inflytande, men jag förstår ju vad Bengt-Anders
            Johansson egentligen syftar på. När man har ett stort rovdjurstryck
            där man bor vill man naturligtvis ha ett större inflytande på
            den behandling av rovdjuren som sker. Men vi har som medborgare,
            och som politiker, ett ansvar för att ha en rovdjurspolitik för
            hela landet. Det handlar alltså om att vi ska slå vakt om ett
            ekosystem, och där har vargen och de andra rovdjuren sitt berättigande.
          </note>
          <note>
            När det sedan gäller jakt utan hund har jag inte talat om jakt
            utan hund utan om jakt utan frigående hund. Det var det jag sade.
            Släpper man sin hund lös när man jagar är man som hundägare också
            medveten om och beredd på vad som kan ske med hunden. I sitt anförande
            nämnde Bengt-Anders att det är vargen som söker upp hunden, men
            jag vet att hund också söker upp varg.
          </note>
          <note>
            Beträffande eftersök och att vara beredd att stå för fiolerna,
            alltså för pengarna till det, är jag beredd att från Vänsterpartiets
            sida driva frågan om att få fram budgetmedel för att få en effektiv
            eftersökning och kunna ge den ersättning som behövs. I första
            hand är det emellertid fråga om att få en certifiering och rättighet
            att göra eftersöket utan att först, innan man går ut på eftersök,
            behöva vidta en mängd olika åtgärder. Det handlar alltså om att
            få gå in på annans mark, om att kanske först behöva ringa ett
            visst antal markägare. Det kan under tiden innebära mycket lidande
            för djuret.
          </note>
          <note type="speaker">
            Anf. 186 BENGT-ANDERS JOHANSSON (m) replik:
          </note>
          <note>
            Herr talman! Kjell-Erik Karlsson sade alltså att man ska ha samma
            inflytande över rovdjurspolitiken om man bor på Strandvägen i
            Stockholm som om man bor mitt i ett vargrevir. Det är intressant
            att svenska folket får ta del av denna centralistiska koncentrationspolitiska
            syn, att det är folkflertalet i storstäderna som ska avgöra levnadsvillkoren
            på landsbygden. Mycket intressant! Det ska vi ha med oss i valrörelsen.
          </note>
          <note>
            Jag vågar påstå att Kjell-Erik Karlssons politik när det gäller
            hundar och användning av hundar i jakt kommer att innebära att
            vi snart dessutom får ett björnproblem på halsen i det här landet.
            Att jaga björn med ledhund är så ineffektivt att möjligheten att
            skatta björnstammen väsentligt minskar.
          </note>
          <note>
            Dessutom säger Kjell-Erik Karlsson till eftersöksjägarna att
            de inte är effektiva. Det är vad han säger i riksdagens talarstol.
            De är inte effektiva. De orden kan stå helt opåtalade. Jag kommer
            att på något sätt försöka se till att jägarkåren får del av den
            synen.
          </note>
          <note>
            Jag fick inget svar när det gällde människovärdet i förhållande
            till djurvärdet. Är det inte längre prioriterat att tala om de
            frågorna i Vänsterpartiet, eller är det som vi säger i Småland
            uhälligt att tala om dem?
          </note>
          <note type="speaker">
            Anf. 187 KJELL-ERIK KARLSSON (v) replik:
          </note>
          <note>
            Herr talman! Det är inte fråga om att det är uhälligt. Människan
            ingår i ett ekosystem, precis som djuren. Alla har ett berättigande
            att finnas till. Det bör vara ett tillräckligt svar.
          </note>
          <note>
            Sedan gällde det Bengt-Anders Johanssons uttalande om centralistisk
            syn och vem som ska ha inflytande över rovdjurspolitiken. Jag
            trodde att det var så i politiken att alla människor har rätt
            att rösta och påverka politiken. Alla som är röstberättigade har
            rätt att delta i valet och på det sättet påverka den politik som
            ska utformas. Däri ligger även den svenska rovdjurspolitiken som
            alla människor, oavsett var de bor, har rätt att vara med och
            påverka ifall de har rösträtt.
          </note>
          <note type="speaker">
            Anf. 188 CLAES VÄSTERTEG (c):
          </note>
          <note>
            Herr talman! Som tidigare nämnts handlar betänkandet som vi i
            dag debatterar om jakt och viltvård. Men som i alla andra sammanhang
            när vi diskuterar jakt och viltvård kokar det hela ned till rovdjurspolitiken.
            Det är nämligen få saker som engagerar människor på landsbygden
            så mycket som den rovdjurspolitik vi har eller jag kanske ska
            säga den brist på rovdjurspolitik som vi har. Det är så man upplever
            det på många håll runtom i landet. Det finns ingen rovdjurspolitik
            värd namnet. Man har inget förtroende för hur den lagstiftning
            som formats i det här huset fungerar.
          </note>
          <note>
            Jag vill att vi i Sverige ska ha en livskraftig rovdjursstam.
            Men för att vi ska kunna ha det krävs att vi har en rovdjurspolitik
            som har människors acceptans och som människor har förtroende
            för. Jag vågar påstå att så inte är fallet i dag. Vi har därför
            ett ansvar att se till att det finns en lagstiftning som är tydlig
            och tar människors oro på allvar.
          </note>
          <note>
            Det finns nämligen en stor oro bland människor runtom i landet
            för hur deras livssituation ser ut i dag och hur den ska se ut
            i framtiden. Det väcker engagemang, det väcker känslor, det väcker
            debattlusta och det väcker en vilja att kunna påverka. Det är
            få andra frågor som fyller bygdegårdar runtom i landet eller får
            3 000 människor att åka till Falun för att diskutera en speciell
            fråga. Få frågor väcker ett sådant engagemang som just frågan
            om rovdjurspolitiken.
          </note>
          <note>
            Jag bor själv inte i ett rovdjurstätt område. Jag är inte heller
            jägare, och jag har ingen boskap som är hotad. Därför kan jag
            inte till hundra procent sätta mig in i den rädsla och den oro
            som många människor ger uttryck för inför mig, men jag märker
            att det hindrar dessa människor i deras dagliga värv. Den oron
            och rädslan hindrar möjligheterna till utveckling på landsbygden,
            det som vi debatterade tidigare i dag. Därför har vi ett ansvar
            för att förändra detta.
          </note>
          <note>
            Många är de djurägare som drabbats av rovdjursangrepp. Många
            av dem har också i stort sett tvingats stå och se på när deras
            tamdjur har angripits. Vi vet att en del har valt att inte se
            på, och vi har också kunnat se vilka konsekvenser det har fått.
            Därför är det så oerhört viktigt, återigen, att vi får en lagstiftning
            som har människors förtroende. Men det är också viktigt att den
            är tydlig, så att jag som enskild individ och som medborgare vet
            hur jag ska bete mig.
          </note>
          <note>
            Den förändringen av 28 § som regeringen har gjort är inte ett
            steg mot att öka förtroendet för lagstiftningen, att öka tydligheten,
            utan snarare tvärtom. Den kommer att få motsatt effekt, tror jag.
            Därför vill vi, precis som övriga partier i alliansen, se en förändring
            av 28 §. Jag yrkar då, precis som de andra, bifall till reservation
            5 om en förändring så att den enskilde har möjlighet att skydda
            sina tamdjur.
          </note>
          <note>
            Herr talman! Låt mig avslutningsvis beröra beslutsnivåerna. Rovdjurspolitiken
            handlar för mig och Centerpartiet nämligen också om en demokratifråga.
            Det handlar om att de som berörs kan vara med och påverka sin
            egen situation och att de kan känna en närhet till besluten. Därför
            vill vi se en decentralisering av beslutsnivån när det gäller
            skyddsjakt på rovdjur. Om tamdjur i något sammanhang har blivit
            utsatta i stor mängd vill vi flytta ned beslutsnivån när det gäller
            rätten att bedriva skyddsjakt på rovdjur till läns- och regionnivå.
            Det är en demokratifråga. Det handlar också om att vi ska få den
            här ökade acceptansen och ta till vara den möjlighet som finns
            på landsbygden.
          </note>
          <note>
            Jag och Centerpartiet vill se en livskraftig rovdjursstam, men
            vi vill också ha en rovdjurspolitik som är värd namnet. Jag kan
            inte annat än konstatera att den rovdjurspolitik som finns i dag
            har havererat, och för att det ska kunna bli en riktig rovdjurspolitik
            krävs det ett regeringsskifte.
          </note>
          <note type="speaker">
            Anf. 189 ÅSA DOMEIJ (mp):
          </note>
          <note>
            Herr talman och ledamöter! Ja, rubriceringen på den här debatten
            är kanske fel, som många har sagt. Betänkandet heter ju Jakt och
            viltvård , men det handlar om rovdjuren, och av rovdjuren är det
            vargen som vi debatterar.
          </note>
          <note>
            Hur har då den här debatten låtit när det gäller de flesta talarna?
            Är det ett antal bekymrade talare som har äntrat talarstolen och
            sagt att ett av våra stora rovdjur har svårt att överleva i Sverige?
            Har man sagt att det bara finns hundra djur kvar och att stammen
            dessutom är genetiskt degenererad och efterlyst åtgärder för att
            vi ska kunna få en större och en livskraftigare stam?
          </note>
          <note>
            Nej, så har det faktiskt inte låtit, utan de flesta talarna har
            talat om utökade möjligheter att få skjuta de här hotade djuren.
            Är inte det märkligt i tider då väldigt många människor är miljöengagerade,
            då många pratar vackert om biologisk mångfald och om att de arter
            som finns naturligt ska ha rätt att fortsätta att finnas? Är det
            inte en konstig tonvikt på debatten? Är det så att högljudda grupper
            ute i landet pressar politikerna så att de inte vågar stå emot?
          </note>
          <note>
            Kjell-Erik Karlsson nämnde den här opinionsundersökningen. Hur
            ser det ut med stödet för rovdjuren? Det som inte nämndes var
            väl att det även i de rovdjurstäta områdena är en klar majoritet
            för rovdjuren och för rovdjurspolitiken. Och kvinnor är mer positiva
            än män.
          </note>
          <note>
            Men det har ändå hänt en del positivt när det gäller rovdjurspolitiken.
            Jag är väldigt glad åt att det i budgeten blev en extra satsning
            på 30 miljoner kronor per år till utökade informationsinsatser
            och till utvecklingsarbete, bland annat. Länsstyrelserna i de
            rovdjurstäta områdena går ju på knäna och behöver den här satsningen.
            Jag tycker att det är en väldigt framåtsyftande satsning. Det
            är en mycket bättre lösning på problemet, när det gäller de diskussioner
            som finns, än att man ska få skjuta ännu mer av en art som det
            bara finns drygt hundra djur av, kanske 130.
          </note>
          <note>
            Jag har en fråga till er som har varit uppe och debatterat för
            ökade möjligheter att skjuta varg. Om det hade funnits 130 älgar
            i hela landet, hade ni då också argumenterat för att man skulle
            få skjuta mer?
          </note>
          <note>
            Jag tänkte säga lite grann om en reservation som vi i Miljöpartiet
            har tillsammans med Vänsterpartiet. Det gäller en förändring av
            jaktförordningens 27 §, så att det för att man ska få bedriva
            skyddsjakt på till exempel en enskild varg ska krävas att den
            ska orsaka allvarliga skador. Bara om den orsakar allvarliga skador
            ska man få skjuta.
          </note>
          <note>
            Vi har tagit upp den här frågan med anledning av Ringvattenvargen.
            Naturvårdsverket tog ett skyddsjaktsbeslut den 14 februari 2005.
            Det var ett tragiskt beslut eftersom den hade tillfört nytt genetiskt
            material till en vargstam som har stora problem med genetisk utarmning.
          </note>
          <note>
            Naturvårdsverket skriver i sitt beslut: De skador på tamdjur
            som vargen har orsakat är inte sammantaget så allvarliga att de
            kan motivera ett beslut om skyddsjakt med stöd av 23 a § jaktförordningen.
          </note>
          <note>
            Därför använde man i stället 27 § där det talas om jakt på enskilda
            djur som orsakat allvarliga olägenheter. Det är det här vi skulle
            vilja ändra till att det bara skulle vara allvarlig skada. Men
            det är inte det som är så jätteintressant. Det som är jätteintressant
            är vad ni i majoriteten har skrivit i betänkandet som grund för
            avslag på motionen. Lyssna nu, alla som är intresserade av frågan!
            Så här skriver man:
          </note>
          <note>
            Utskottet kan rörande motion MJ325 konstatera att regelverket
            är konstruerat så att 23 a § jaktförordningen föreskriver vissa
            allmänna förutsättningar som måste vara uppfyllda vid alla typer
            av skyddsjakt.
          </note>
          <note>
            23 a § ska alltså alltid vara uppfylld.
          </note>
          <note>
            Sedan står det:
          </note>
          <note>
            Det är således inte så att 23 a § och 27 § utgör alternativa
            grunder för beslut om skyddsjakt, där kraven i det sistnämnda
            stadgandet är lägre ställda än i det förstnämnda. Då yrkandet
            synes grunda sig på ett missförstånd av det gällande regelsystemet
            avstyrker utskottet motion MJ325 från Miljöpartiet och Vänsterpartiet.
          </note>
          <note>
            Här skriver alltså majoriteten att det som Naturvårdsverket har
            gjort är fel. Naturvårdsverket har ju först sagt att 23 a § inte
            räcker, och utskottsmajoriteten säger att den alltid måste vara
            uppfylld, oavsett vilken paragraf man sedan använder. Alltså har
            Naturvårdsverket gjort fel. Då känns det här ändå riktigt bra,
            trots att vår motion kommer att bli avslagen. När nu riksdagen
            har klargjort hur författningen ska tolkas kan knappast Naturvårdsverket
            gå emot detta i kommande fall. Det är fantastiskt fint att få
            det här klargörandet, och jag tror att utskottsmajoriteten har
            rätt. Det är nog egentligen inte vi och Vänsterpartiet som har
            missuppfattat lagstiftningen, utan vi har utgått från hur Naturvårdsverket
            har tillämpat den. Och Naturvårdsverket har tillämpat den felaktigt.
            Antingen har man missförstått den, eller också har det skett medvetet.
          </note>
          <note>
            Rovdjurspolitiken har havererat, säger en del. På sätt och vis
            kan man säga att den har havererat därför att rovdjurspolitiken
            och det rovdjurspolitiska beslutet byggde på att vi skulle få
            nytt genetiskt material österifrån. Vargar skulle vandra in så
            att vi skulle få en livskraftigare stam. Det har inte hänt. Jo,
            det har kommit in vargar österifrån, men de har aldrig överlevt
            så länge att de har kommit ned till andra vargar och kunnat bidra
            med nytt genetiskt material. De har blivit skjutna antingen illegalt
            eller genom beslut av Naturvårdsverket. Därför är det väldigt
            positivt att Rovdjursutredningen nu ska titta på vilka möjligheter
            som finns att förbättra det genetiska materialet.
          </note>
          <note>
            En fråga som nämns väldigt mycket gäller möjligheter att skjuta
            utanför hägn. Problemet är att alla inte följer lagstiftningen.
            Om alla följde lagstiftningen skulle det inte vara något problem,
            men i och med att vi har en illegal jakt skulle det vara väldigt
            svårt att bevisa.
          </note>
          <note>
            Om man påstår att man har skjutit en varg innan ens hund är skadad,
            vem ska veta vad som är sant? Utskottet pekar enigt på det stora
            problemet med illegal jakt. Varför tillföra ett sådant stort problem
            när det gäller bevisfrågan?
          </note>
          <note>
            Det allra största hotet mot tamdjur är nog de lösspringande hundarna.
            Jag vill ändå inte förbjuda dem. De tar både får och andra smådjur.
            Men det är ett problem som aldrig nämns, och det saknas statistik.
          </note>
          <note type="speaker">
            Anf. 190 BENGT-ANDERS JOHANSSON (m) replik:
          </note>
          <note>
            Herr talman! Det skulle vara intressant att få höra Åsa Domeijs
            glädje för de 30 miljonerna uttryckt i på vilket sätt detta kommer
            att öka möjligheten för människor som känner vanmakt att hantera
            denna vanmakt. Jag har nästan en misstanke om att Åsa Domeij har
            på ett aktivt sätt möjligen bidragit till att utforma de här reglerna.
            Det är min första fråga.
          </note>
          <note>
            Det är intressant att höra att anledningen till att man inte
            kan öppna 28 § till att gälla även utanför hägn skulle vara att
            alla inte följer lagstiftningen. Hade vi den utgångspunkten för
            vårt samlade lagstiftningsarbete skulle vi inte stifta någon lag,
            eftersom det alltid är någon som bryter mot någon.
          </note>
          <note>
            Det vore likadant med hastighetsbegräsningarna. Då kan vi heller
            inte ha några hastighetsbegränsningar, eftersom det alltid finns
            någon som bryter mot dem. Det är också en intressant infallsvinkel
            i den här delen.
          </note>
          <note>
            Det skulle vara intressant att höra på vilket sätt de 30 miljonerna
            kommer att förbättra för de människor som i dag upplever att de
            är kringrända av bestämmelser för att kunna skydda sina tamdjur.
          </note>
          <note type="speaker">
            Anf. 191 ÅSA DOMEIJ (mp) replik:
          </note>
          <note>
            Herr talman! Jag fick inte heller något svar på frågan om hur
            de som har djur som kanske hotas av jakthundarna kan bekämpa sin
            vanmakt. Jag har till exempel utekatter, och det finns mycket
            lodjur där jag bor. Jag vet att det är en risk när jag har lösspringande
            djur, och det händer också att det försvinner katter.
          </note>
          <note>
            Det är samma sak om man ger sig ut på jakt. Det finns då en risk
            om man har lösspringande hund. Men det finns andra mycket större
            risker för de lösspringande hundarna, och de lösspringande hundarna
            i sig är rovdjur som hotar andra tamdjur.
          </note>
          <note>
            De 30 miljonerna ska gå till utvecklingsprojekt av olika slag.
            Det handlar också om att förstärka länsstyrelserna, som är jätteglada
            för pengarna. Bengt-Anders Johansson sade tidigare att de inte
            var efterfrågade. Länsstyrelserna är oerhört glada för det här
            stödet och för att kunna jobba mycket mer seriöst med de här frågorna
            tiden framåt.
          </note>
          <note>
            Jag kan också tänka mig att fäbodbrukare som kan få stöd för
            vallningsåtgärder blir oerhört glada. Det är väldigt få sådana
            djur som har tagits. De kan ändå få tryggheten och få ett stöd
            för att valla sina djur. Det måste vara väldigt positivt.
          </note>
          <note>
            Sedan till synen på att det finns människor som bryter mot lagen.
            Måste man vara säker på att alla följer lagen när man har lagstiftning?
            Givetvis inte. Men här handlar det om djur som har oerhört svårt
            att överleva i Sverige.
          </note>
          <note>
            Ett enigt utskott har skrivit: Därefter har utskottet i samband
            med behandling av frågor som rör illegal jakt uttalat att den
            illegala jakten är det största hotet mot dagens rovdjursstammar.
          </note>
          <note>
            När det gäller kriminalitet behöver det inte vara en så väldigt
            stor grupp som orsakar ett problem. Där är vi eniga i utskottet
            om att den illegala jakten är ett väldigt stort problem.
          </note>
          <note type="speaker">
            Anf. 192 BENGT-ANDERS JOHANSSON (m) replik:
          </note>
          <note>
            Herr talman! Jag kan möjligen förstå att länsstyrelserna har
            mycket att göra. Man ska dessutom nu sätta in dem i rovdjursakutgrupper.
            Det står i pressmeddelandet att de ska inrättas på länsstyrelser
            och ska rycka ut snabbt vid rovdjursangrepp, oro för angrepp eller
            förekomst av rovdjur. Gruppen ska ledas av en tjänsteman på länsstyrelsen.
          </note>
          <note>
            Det är klart att det blir mycket att göra om de ska hantera det
            genom att de ska rycka ut. Detta saknar rim och reson i min värld
            när det gäller att kunna åstadkomma en trygghet för de människor
            som känner sig hotade att det kommer en tjänsteman flygande och
            flängande ett par timmar efter att någonting har hänt.
          </note>
          <note>
            Sedan gäller det frågan som jakthundarna och de skador som de
            åstadkommer. Det är faktiskt så att de har en ägare. De ägarna
            är oinskränkt ansvariga för vad hundarna åstadkommer. Därför är
            det ganska tydligt vilket ansvar som hundägarna har.
          </note>
          <note>
            Herr talman! Avslutningsvis får även Miljöpartiet en sista chans
            den här mandatperioden när det gäller värderingen av människor
            och djur. Finns det något utrymme för en gradering? Det fanns
            det inte hos Vänsterpartiet. Man vet inte vem som är mest värd,
            ett djur eller en människa. Frågan är: Vet Miljöpartiet det så
            här kort före valet?
          </note>
          <note type="speaker">
            Anf. 193 ÅSA DOMEIJ (mp) replik:
          </note>
          <note>
            Herr talman! Jag kan börja med den sista frågan. Jag kan ta ett
            praktiskt exempel. Du och jag, Bengt-Anders, är ute och åker skidor
            på isen. Som sällskap har vi en varg. Vargen åker inte skidor.
            Han eller hon springer. Så hamnar du och vargen i en vak. Då lovar
            jag att jag räddar dig med all min kraft.
          </note>
          <note>
            Men det är inte riktigt den typen av problem som vi diskuterar.
            Här diskuterar vi om de arter som finns naturligt ska kunna finnas.
            I ett samhälle där vi har det oerhört bra borde vi kunna få en
            viss konkurrens om bytena ute i skogen. Det är väl ofta vad det
            handlar om. Det borde vi ha råd med.
          </note>
          <note>
            Sedan gäller det ansvaret för de djur som man har. Om man nu
            släpper lös sin hund har man väl ett ansvar för att man tar en
            sådan risk. Det är precis som om jag släpper lös mina katter.
            Det finns en risk där. Den måste man vara beredd att ta.
          </note>
          <note>
            Jag skulle heller inte vilja förbjuda jakt med lösspringande
            hund, trots att de tar en hel del tamdjur. Även om man skulle
            få reda på vem som ägde hunden och ägaren betalar en ersättning
            kan det ändå aldrig dämpa sorgen.
          </note>
          <note type="speaker">
            Anf. 194 RUNE BERGLUND (s):
          </note>
          <note>
            Herr talman! Vi har nu vår sista debatt om jakt och viltvård
            för den här valperioden. Mitt anförande kommer liksom många av
            de andra att handla om rovdjuren och deras förvaltning.
          </note>
          <note>
            Den rovdjurssituation vi har i dag har sin utgångspunkt i 1960-talet
            när vi vände från utrotningspolitik till bevarande och utveckling
            av rovdjursstammarna. Det skedde via Bernkonventionen år 1982.
            Den förespråkar skydd av europeiska vilda djur och växter samt
            deras naturliga miljö.
          </note>
          <note>
            Konventionen om biologisk mångfald utarbetades i Rio de Janeiro,
            och sedan kom habitatdirektivet. Det skedde i början på 90-talet.
            Det är viktiga dokument som påverkat det svenska arbetet med en
            svensk mångfaldspolitik. Det betänkande som antogs av den borgerliga
            majoriteten i riksdagen i december 1993 fick heta Strategi för
            biologisk mångfald . Någonstans där har vi utgångspunkten för
            dagens svenska rovdjurspolitik, och alla var med.
          </note>
          <note>
            Vi har sedan dess utrett rovdjurspolitiken specifikt. År 2000
            kom propositionen Sammanhållen rovdjurspolitik med förslag om
            antal föryngringar när det gäller de fyra stora rovdjuren och
            kungsörnen. Riksdagens betänkande behandlades år 2001, där vi
            fastställde nationella mål för hur många föryngringar varje djurart
            ska ha.
          </note>
          <note>
            Vi angav miniminivåer när det gäller antalet djur avseende björn
            och lo samt etappmål för järv och varg.
          </note>
          <note>
            Nu när det gått fem år kan vi börja se effekterna av våra beslut.
            Det är säkert inte fel på uppsatta mål just som mål betraktade.
            Men det finns en del att fundera på när det gäller förvaltningen
            av rovdjursstammarna. Några av oss som har rest land och rike
            runt och varit på välbesökta rovdjursdebatter under valperioden
            kan vittna om den kritik som framförts mot att vi inte har en
            regional förvaltning av alla stora rovdjur. Det gäller särskilt
            vargen som har etablerat sig på ett sätt som ingen hade kunnat
            förutse, med en stark koncentration till Mellansverige och den
            sydligaste delen av Norrland.
          </note>
          <note>
            Vidare handlar det om att vi har en nödvärnsparagraf i jaktförordningen
            som inte medger att man på ett rättssäkert och rimligt sätt kan
            skydda sina tamdjur vid eventuella angrepp från rovdjur. Regeringen
            ändrade 28 § jaktförordningen den 1 mars, som några här har påpekat,
            så att tamdjur i hägn får skyddas redan vid första angreppet om
            man inte kan skrämma bort angriparen. Men det anses inte tillräckligt.
          </note>
          <note>
            Det har varit svårt att komma vidare i paragrafens revidering
            genom politiskt samarbete. Därför har vi socialdemokrater bildat
            en partiintern jakt- och viltvårdsgrupp som har i uppgift att
            gå vidare och att försöka att längre fram komma med förslag som
            klarar ut 28 § jaktförordningen så att nödvärn kan tillämpas på
            ett rättssäkert sätt i alla situationer där rovdjur angriper tamdjur.
            Den frågan är lite av en nyckelfråga för om den framtida rovdjurspolitiken
            ska bli lyckosam eller inte.
          </note>
          <note>
            Vi ska inte dölja att det finns en förtroendekris mellan olika
            intressegrupper i den här frågan. Det finns de som tror att utvidgningen
            av nödvärnsparagrafen innebär att fler rovdjur kommer att skjutas.
            Den förtroendeklyftan måste överbryggas för att vi ska få en stabil
            och förtroendefull rovdjurspolitik i Sverige.
          </note>
          <note>
            Det är den känslan som landsbygdsbefolkningen framför till oss
            när vi är ute på besök i bygderna. Många anser att livskvaliteten
            har försämrats avsevärt sedan rovdjuren etablerat sig i deras
            omgivning. Kanske handlar det mest om känslan av att ingen omgående
            tar tag i akuta situationer där rovdjur är inblandade. Där hoppas
            vi att det blir bättre i framtiden när vi tillför ökade resurser.
          </note>
          <note>
            Det finns också de som tycker att det är en rikedom att få tillbaka
            rovdjuren i den svenska naturen. Det måste sägas att det kan vara
            så om vi lär oss att förebygga och hantera de problem som kan
            uppstå.
          </note>
          <note>
            Vår uppgift här i riksdagen är att balansera olika åsikter och
            viljor. Personligen upplever jag att vi under den gångna valperioden
            haft svårt att klara den uppgiften. Det har varit mycket för och
            emot. Det har vi också hört här i kväll.
          </note>
          <note>
            Naturligtvis har vi noterat stämningarna ute i bygderna och insett
            att vi inte kan ha en rovdjurspolitik som har så låg trovärdighet
            som just nu är fallet i de områden där det finns stora koncentrationer
            av rovdjur.
          </note>
          <note>
            Det är den erfarenheten som ligger till grund för regeringens
            beslut att utvärdera rovdjurspolitiken. Nu har regeringen tillsatt
            en utredare som fått i uppgift att analysera rovdjursstammarnas
            tillväxt och att sedan komma med förslag om hur rovdjurspolitiken
            ska utvecklas. Det är välkommet. Vi behöver en ansvarsfull rovdjurspolitik
            som är väl förankrad hos hela befolkningen.
          </note>
          <note>
            Det blir en svår men nödvändig uppgift att försöka minska de
            konflikter vi i dag har. Vår ambition är att både jakt och viltvård
            ska kunna vara en viktig del av människornas vardag även i framtiden.
            Vi vill inte att människor på landsbygden ska känna sig marginaliserade,
            att ingen lyssnar på deras synpunkter. Vi vill ha en rovdjurspolitik
            som är i samklang med både människorna och naturen socialt, ansvarsfullt
            och ekonomiskt.
          </note>
          <note>
            Utredaren har ett brett uppdrag att se över hela rovdjurspolitiken.
            Alla områden som nu har kritiserats starkt kommer att finnas med
            och belysas i utredningen: samverkansfrågor, förvaltning, organisation,
            etappmål och miniminivåer, genetiska möjligheter, ersättningsfrågor
            med mera.
          </note>
          <note>
            Jag har i huvudsak uppehållit mig vid rovdjursfrågorna i detta
            mitt kanske sista anförande i Sveriges riksdag. Betänkandet innehåller
            också många andra angelägna motioner inom området jakt och viltvård
            som jag inte har berört i mitt anförande. Det betyder dock inte
            att jag tycker att de är mindre viktiga.
          </note>
          <note>
            Herr talman! Jag yrkar bifall till utskottets förslag i betänkandet
            i dess helhet och avslag på samtliga reservationer.
          </note>
          <note type="speaker">
            Anf. 195 CLAES VÄSTERTEG (c) replik:
          </note>
          <note>
            Herr talman! Det var intressant att lyssna på Rune Berglund.
            Det fanns i hans anförande också en del positiva tongångar. Men
            om jag tolkar det som Rune Berglund säger kopplat till den verkliga
            politik som förs får jag det inte riktigt att gå ihop. Det som
            här anfördes vittnar om en vilja att kunna lösa de här frågorna
            det tycker jag är bra och att lösa det här på ett sådant sätt
            att otryggheten och vanmakten minskar på landsbygden.
          </note>
          <note>
            Men i det här fallet är det väl på det sättet så tolkar i alla
            fall jag det att Miljöpartiet och Vänsterpartiet har ett väldigt
            stort inflytande över hur rovdjurspolitiken fungerar i det här
            landet. Kanske har regeringen lyssnat för mycket på dem vid formandet
            av den.
          </note>
          <note>
            Också nu när vi ser den senaste uppgörelsen i form av vårpropositionen
            ökar kostnaderna för den rovdjurspolitik vi i dag har i vårt land.
            I dag med de här förändringarna kommer den totala kostnaden att
            vara hela 125 miljoner kronor utöver länsstyrelsens personalkostnader.
            Det skulle vara intressant att höra Rune Berglunds motivering
            för att det ska vara en så stor total kostnad för den svenska
            rovdjurspolitiken.
          </note>
          <note type="speaker">
            Anf. 196 RUNE BERGLUND (s) replik:
          </note>
          <note>
            Herr talman! Det är klart att rovdjurspolitiken kostar pengar.
            Vi har, som jag sagt, hållit på i varje fall alltsedan början
            av 1990-talet med att bygga upp rovdjursstammar, och det arbetet
            pågår fortfarande. Det är alltså inte på något sätt så att arbetet
            är färdigt; det har ju både ni och jag beskrivit här i dag. Antagligen
            måste det till ännu mer resurser innan vi kommer till ett läge
            där vi har en acceptans från alla parter för en bra rovdjurspolitik
            i Sverige.
          </note>
          <note type="speaker">
            Anf. 197 CLAES VÄSTERTEG (c) replik:
          </note>
          <note>
            Herr talman! Det är klart att vi kan ha en viss kostnad för rovdjurspolitiken.
            Men 125 miljoner kronor är oerhört mycket pengar både för mig
            och för många andra runtom i Sverige. Och det är klart att det
            i förhållande till den totala statsbudgeten är lite pengar, men
            jag vet bra många saker som vi skulle kunna använda de 125 miljoner
            kronorna till. När jag träffar människor och berättar detta kommer,
            tror jag, förtroendet för rovdjurspolitiken att minska ännu mer.
          </note>
          <note>
            Mycket av det som föreslås i vårpropositionen och som ger ökade
            kostnader skulle, det är jag övertygad om, inte behövas. De åtgärderna
            behövs inte i dag och skulle ännu mindre behövas om vi förändrade
            28 § i en sådan riktning att den enskilde personen kan skydda
            sin egendom och sina tamdjur.
          </note>
          <note>
            Givetvis hoppas jag i första hand på ett regeringsskifte. Men
            jag hoppas också att vi har en regering som ser till att något
            sker och som vågar förändra paragrafen i fråga så att vi får en
            rovdjurspolitik och en rovdjurslagstiftning som har en acceptans
            hos människor som lever i berörda områden.
          </note>
          <note type="speaker">
            Anf. 198 RUNE BERGLUND (s) replik:
          </note>
          <note>
            Herr talman! Jag kopplar inte 28 § till den totala kostnaden
            för rovdjurspolitiken. Om man ändrar 28 § tror jag inte att det
            påverkar budgeten för rovdjurspolitiken över huvud taget. Jag
            tycker att det är en bra balans vi har i dag när det gäller att
            fördela budgetmedel. Alla områden i samhället behöver sitt. Nu
            har vi bestämt att vi ska ha biologisk mångfald i landet. Det
            kostar pengar. Om det då är 125 miljoner kronor till rovdjuren
            så är det 125 miljoner. Jag förmodar att det beloppet liksom alla
            andra budgetposter kommer att värderas och utvärderas i framtiden.
            Om det blir mer eller mindre står skrivet i stjärnorna i dag.
          </note>
          <note type="speaker">
            Anf. 199 BENGT-ANDERS JOHANSSON (m) replik:
          </note>
          <note>
            Herr talman! Det kändes nästan lite generande att se Rune Berglund
            på den miljöpartistiska metkroken skruvande i talarstolen och
            undvika att säga vad han innerst inne tycker och tänker i dessa
            frågor. Det är ett högt politiskt pris som Rune Berglund får betala
            personligen i dessa frågor, vad jag kan förstå.
          </note>
          <note>
            Däremot tycker jag att det var ett bra erkännande från Rune Berglund.
            Jag har fört fram det tidigare att man sagt att ingen hade beräknat
            att rovdjursetableringen skulle bli så koncentrerad. Nu har man
            sagt att det var beräknat, och det var inga bekymmer med det.
            Det var bra, och det hedrar Rune Berglund att han kom med erkännandet
            att det var en överraskning. Det bara understryker behovet av
            att handla från regeringens sida, vilket man har låtit bli att
            göra.
          </note>
          <note>
            När jag hör Rune Berglund upplever jag att han egentligen anser
            att tamdjur utanför hägn också skulle få skyddas. Då kan man fråga
            sig: Varför tar inte Rune Berglund och regeringen möjligheten
            att luta sig mot alliansen, för då hade vi haft en majoritet på
            den sidan?
          </note>
          <note>
            Anser Rune Berglund att livskvaliteten har försämrats för människor
            i rovdjurstäta områden?
          </note>
          <note type="speaker">
            Anf. 200 RUNE BERGLUND (s) replik:
          </note>
          <note>
            Herr talman! Det var många frågor. När det gäller rovdjurspolitikens
            utformning kan jag svara kort. Det handlar om politik, och i politik
            bildar man allianser. Det gör ni också. I en allians får man ge
            och ta. Vi har alltså en rovdjurspolitik som vi bygger tillsammans
            med Miljöpartiet och Vänsterpartiet. Politik är både det möjligas
            och det omöjligas konst.
          </note>
          <note>
            När det gäller koncentrationen tror jag att många är överraskade.
            Det är någonting som jag skulle kunna ha en personlig uppfattning
            om. Det är att när man etablerar, som i det här fallet, nya rovdjur,
            eller återetablerar rovdjur, kan man ställa frågan om man inte
            redan från första dagen ska ha en regional förvaltning. Det skulle
            naturligtvis ha tagit bort många bekymmer från många människor
            som har känt sig pressade.
          </note>
          <note>
            Livskvaliteten är en subjektiv fråga, det är en subjektiv värdering.
            Jag har träffat människor som tycker, och det har antagligen Bengt-Anders
            Johansson också, att de har fått del av sin livskvalitet försämrad
            med den nya rovdjurspolitiken. Då ska vi ta det på allvar och
            göra vad vi kan för att förebygga och bygga bort det.
          </note>
          <note type="speaker">
            Anf. 201 BENGT-ANDERS JOHANSSON (m) replik:
          </note>
          <note>
            Herr talman! Det finns ett talesätt som säger att när fan blir
            gammal blir han religiös. Nu ska jag inte påstå att Rune Berglund
            är gammal, men han har varit med ett tag i den här riksdagen.
            När han nu säger att regional förvaltning egentligen borde följa
            med per automatik när man etablerar exempelvis rovdjur, kan jag
            dela hans uppfattning till hundra procent. Jag tror, om jag ska
            vara riktigt ärlig, att om jag och Rune Berglund hade fått utforma
            rovdjurspolitiken tillsammans hade det varit det kan jag nästan
            garantera en helt annan acceptans ute i landet än när det gäller
            det samarbete som Rune Berglund tydligen är påtvingad med Vänsterpartiet
            och Miljöpartiet.
          </note>
          <note>
            Jag hade ytterligare en fråga, men jag ska lämna den därhän av
            det skälet att jag har förstått att Rune tänker lämna riksdagen.
            Jag skulle vilja passa på att i denna möjligen vår sista debatt
            tacka för ett väldigt gott samarbete. Vi har varit på rätt många
            debatter tillsammans och alltid kommit kolossalt väl överens,
            även om vi har haft olika politiska utgångspunkter. Jag kan bara
            säga att det genuina engagemang som du har visat i ditt uppdrag
            har du min fulla högaktning för. Som sagt är det synd, herr talman,
            att inte Rune Berglund och jag har fått utforma rovdjurspolitiken.
          </note>
          <note type="speaker">
            Anf. 202 RUNE BERGLUND (s) replik:
          </note>
          <note>
            Herr talman! Det blir en hypotetisk fråga eftersom det aldrig
            kommer att ske att Bengt-Anders Johansson och jag kommer att utforma
            en rovdjurspolitik tillsammans. Men jag tackar i alla fall för
            de värmande orden. Att vara politiker och åka runt på vargdebatter
            har varit stimulerande. Det är inte så ofta politiker nuförtiden
            har 500 personer på sina möten, men det har vi haft flera gånger.
          </note>
          <note type="speaker">
            Anf. 203 SVERKER THORÉN (fp) replik:
          </note>
          <note>
            Herr talman! Jag vill ställa en fråga om den parallella skuggruppen
            till Rovdjursutredningen. Det finns en hel del saker att fundera
            över, sade Rune Berglund förut, och det är många som har funderat
            över det här. En utredare kom, han ville rivstarta och gjorde
            bra jobb. Han fick gå blixtsnabbt. En ny blev tillsatt. Kommer
            den här andra att kunna fullfölja sitt uppdrag? Kan Rune Berglund
            lyfta något lite mera på förlåten vad den här parallella gruppen
            har för funktion och hur den kommer att påverka utredningen. Det
            är väl ett unikum att man tillsätter en sådan här grupp för att
            skugga en utredare.
          </note>
          <note type="speaker">
            Anf. 204 RUNE BERGLUND (s) replik:
          </note>
          <note>
            Herr talman! Det är inget hokuspokus kring den här interna gruppen.
            Den har alltså bildats för att vi inför valet i höst ska kunna
            skaffa oss en bild över rovdjurspolitiken och skapa ett nytt rovdjursprogram
            som vi tycker att vi kan gå till val på och som vi förhoppningsvis
            kan genomföra under nästa valperiod.
          </note>
          <note type="speaker">
            Anf. 205 SVERKER THORÉN (fp) replik:
          </note>
          <note>
            Herr talman! Jag tackar för svaret. Jag beskrev i mitt anförande
            vad de som jobbar med rovdjursfrågor efterlyst, nämligen inte
            horder av människor som ska rusa ut till verkligheten utan just
            kvalificerad personal på befintlig plats. Kan Rune Berglund utveckla
            något mera om det i den här rovdjursakutgruppen kommer att vimla
            av människor som ska gripa in, eller får vi den kvalificerade
            hjälp som behövs, inte en mängd utan att det finns en på varje
            länsstyrelse?
          </note>
          <note>
            Sedan skulle jag vilja skicka med frågan vad gäller 27 § som
            Naturvårdsverket har tryckt på och som har varit liggande på departementet.
            De har föreslagit att man ska kunna meddela jakt på familjegrupper,
            till exempel björn med ungar eller lodjur med ungar. Varför har
            det blivit liggande? Kan Rune Berglund göra någonting åt detta?
            Det behövs.
          </note>
          <note type="speaker">
            Anf. 206 RUNE BERGLUND (s) replik:
          </note>
          <note>
            Herr talman! När det gäller det utvidgade uppdraget, om jag får
            kalla det så, som länsstyrelserna har fått i och med att de har
            fått mera pengar vet jag inte och jag tror inte att någon egentligen
            vet exakt i dag vad det kommer att innebära. Men jag vet en sak.
            Efter att ha varit ute på länsstyrelserna, och jag skulle vilja
            säga det här, tycker jag att länsstyrelsernas personal som sysslar
            med rovdjursfrågor är mycket kompetent och engagerad. Och jag
            är inte ett dugg orolig över att det här inte ska bli en förstärkning
            och tillföra rovdjurspolitiken många positiva ting.
          </note>
          <note>
            När det gäller 27 § känner jag till ungefär det som Sverker Thorén
            känner till, men jag har för dagen ingen närmare kunskap om var
            det kommer att hamna så småningom.
          </note>
          <note>
            Överläggningen var härmed avslutad.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 26 april
          </note>
          <note>
            Jan-Evert Rådhström
          </note>
          <note>
            Krister Hammarbergh
          </note>
          <note>
            Catharina Elmsäter-Svärd
          </note>
          <note>
            Cecilia Widegren
          </note>
          <note>
            Marie Engström
          </note>
          <note>
            Allan Widman
          </note>
          <note>
            Heli Berg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 2 maj.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 26 april
          </note>
          <note>
            Torsten Lindström
          </note>
          <note>
            Hans Stenberg
          </note>
          <note>
            Olle Sandahl
          </note>
          <note>
            Christer Nylander
          </note>
          <note>
            Ingemar Vänerlöv
          </note>
          <note>
            Cecilia Wikström
          </note>
          <note>
            Christina Axelsson
          </note>
          <note>
            Henrik von Sydow
          </note>
          <note>
            Ulrik Lindgren
          </note>
          <note>
            Helena Bargholtz
          </note>
          <note>
            Sven Gunnar Persson
          </note>
          <note>
            Gunnar Andrén
          </note>
          <note>
            Carina Hägg
          </note>
          <note>
            Birgitta Sellén
          </note>
          <note>
            Annika Qarlsson
          </note>
          <note>
            Annika Qarlsson
          </note>
          <note>
            Birgitta Sellén
          </note>
          <note>
            Lars U Granberg
          </note>
          <note>
            Hans Backman
          </note>
          <note>
            Yvonne Andersson
          </note>
          <note>
            Olle Sandahl
          </note>
          <note>
            Ronny Olander
          </note>
          <note>
            Carl B Hamilton
          </note>
          <note>
            Carl B Hamilton
          </note>
          <note>
            Carl B Hamilton
          </note>
          <note>
            Hans Hoff
          </note>
          <note>
            Else-Marie Lindgren
          </note>
          <note>
            Eco driving
          </note>
          <note>
            Henrik von Sydow
          </note>
          <note>
            Kalle Larsson
          </note>
          <note>
            Rolf Gunnarsson
          </note>
          <note>
            Kerstin Heinemann
          </note>
          <note>
            Hans Backman
          </note>
          <note>
            Lars Ångström
          </note>
          <note>
            Henrik S Järrel
          </note>
          <note>
            Mikael Oscarsson
          </note>
          <note>
            Krister Örnfjäder
          </note>
          <note>
            Birgitta Ahlqvist
          </note>
          <note>
            Krister Hammarbergh
          </note>
          <note>
            Bertil Kjellberg
          </note>
          <note>
            Catharina Bråkenhielm
          </note>
          <note>
            Jan-Evert Rådhström
          </note>
          <note>
            Ingegerd Saarinen
          </note>
          <note>
            Cristina Husmark Pehrsson
          </note>
          <note>
            Cecilia Widegren
          </note>
          <note>
            Ulla Wester
          </note>
          <note>
            Bertil Kjellberg
          </note>
          <note>
            Bertil Kjellberg
          </note>
          <note>
            Helene Petersson
          </note>
          <note>
            Nina Lundström
          </note>
          <note>
            Lennart Fremling
          </note>
          <note>
            Anna Grönlund Krantz
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 2 maj.
          </note>
          <note>
            21 § Kammaren åtskildes kl. 20.51.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
