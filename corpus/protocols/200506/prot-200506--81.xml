<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--81</head>
          <docDate when="2006-03-07">2006-03-07</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2005/06:81
            </seg>
          </u>
          <note>
            Tisdagen den 7 mars
          </note>
          <note>
            Kl. 13:30 - 16:05
          </note>
          <note>
            1 § Svar på interpellation 2005/06:273 om satsningar på feministiskt
            självförsvar i skolorna
          </note>
          <note type="speaker">
            Anf. 1 Statsrådet IBRAHIM BAYLAN (s):
          </note>
          <u>
            <seg>
              Herr talman! Lars Ohly har frågat mig vad jag avser att göra
              för att ge unga kvinnor utrymme att utbyta erfarenheter och få
              kunskap att försvara sig själva i hotfulla situationer samt vilka
              åtgärder jag har för avsikt att vidta för att få till stånd mer
              långsiktiga projekt för feministiskt självförsvar.
            </seg>
          </u>
          <u>
            <seg>
              Jag vill inleda med att tacka Lars Ohly för att han valt att
              lyfta upp denna viktiga fråga, nämligen hur vi ska göra vårt samhälle
              mera säkert och tryggt för flickor och kvinnor. Låt mig slå fast
              att det är helt oacceptabelt att flickor och kvinnor blir utsatta
              för sexuella övergrepp i skolan eller någon annanstans eller att
              de är rädda för att gå ut ensamma. Den rådande könsmaktsordningen
              måste brytas.
            </seg>
          </u>
          <u>
            <seg>
              I detta arbete behövs insatser från flera olika politikområden.
              Skolan är en viktig aktör i detta arbete och har enligt min mening
              två viktiga uppgifter. Den ena uppgiften är att säkra att skolan
              blir en plats där diskriminering och kränkningar inte får förekomma.
              Den andra uppgiften är att förmedla en värdegrund som innefattar
              jämställdhet mellan könen.
            </seg>
          </u>
          <u>
            <seg>
              Regeringen har tillsammans med Vänsterpartiet och Miljöpartiet
              utarbetat lagen om förbud mot diskriminering och annan kränkande
              behandling av barn och elever. Denna lag har till ändamål att
              främja barns och elevers lika rättigheter samt att motverka diskriminering
              på grund av bland annat kön. Lagen har också till ändamål att
              motverka annan kränkande behandling. Det är min förhoppning att
              denna lag kan medföra att våra skolor blir tryggare platser för
              både pojkar och flickor.
            </seg>
          </u>
          <u>
            <seg>
              Jag vill även lyfta fram några andra åtgärder som regeringen
              har genomfört för att stödja skolornas arbete med värdegrundsfrågor
              och för att motverka kränkande behandling och sexuella trakasserier.
              Regeringen gav Myndigheten för skolutveckling i uppdrag att ta
              fram ett referensmaterial för att främja och intensifiera skolornas
              och kommunernas jämställdhetsarbete. Materialet Hur är det ställt?
              Tack, ojämt! ger en bakgrund till köns- och maktskillnader i skolan
              och samhället samt visar hur könsmaktsordningen skapas och upprätthålls.
              Alla kommuner och skolor fick information och material hösten
              2003.
            </seg>
          </u>
          <u>
            <seg>
              För att stärka och stödja kommunernas kompetens på jämställdhetsområdet
              avsatte regeringen under perioden 20022004 medel för att utbilda
              pedagogiska resurspersoner för jämställdhet, så kallade genuspedagoger.
              Genom utbildningen ska deltagarna få kompetens att genomföra förändringar
              i förskolans och skolans jämställdhetsarbete. Hittills har 255
              genuspedagoger från sammanlagt 145 kommuner utbildats. Myndigheten
              för skolutveckling har påbörjat ett arbete med att kartlägga hur
              genuspedagogerna arbetar ute i kommunerna och vilka nätverk som
              skapats efter att utbildningen är avslutad.
            </seg>
          </u>
          <u>
            <seg>
              År 2002 avsattes 5 miljoner kronor för insatser för att stärka
              flickors självförtroende och ge möjlighet till bland annat självförsvarsträning.
              Sammanlagt har 49 projekt tilldelats medel. En utvärderingsrapport
              från Göteborgs universitet visar att de projekt som i högsta grad
              bidragit till att påverka och förändra skolans vardag är de som
              har tagit ett helhetsgrepp om både flickors och pojkars självförtroende
              samtidigt som man har ökat lärarnas medvetenhet och elevernas
              delaktighet.
            </seg>
          </u>
          <u>
            <seg>
              Jag menar att skolans ansvar att arbeta för ökad jämställdhet
              redan är tydligt. Skolans uppgift är att i sin verksamhet bidra
              till att både flickor och pojkar utvecklar en personlig trygghet
              och självkänsla och därmed ökat självförtroende. Skolan ska också
              bidra till att flickor och pojkar, elever och vuxna i skolan,
              ökar sin kunskap inom detta område och får insikt om könsmaktsordningens
              konsekvenser.
            </seg>
          </u>
          <note type="speaker">
            Anf. 2 LARS OHLY (v):
          </note>
          <u>
            <seg>
              Herr talman! Jag tackar skolministern för svaret.
            </seg>
          </u>
          <note>
            Jag vill börja med att upprepa några av de fakta jag hade i min
            interpellation. Vi vet att det år 2004 anmäldes närmare 23 000
            fall av kvinnomisshandel, drygt 2 000 fall av grov kvinnofridskränkning,
            nästan 18 000 fall av olaga hot och drygt 15 000 fall av ofredande
            mot kvinnor över 18 år. Samma år, 2004, anmäldes dessutom 2 631
            våldtäkter, 2 009 fall av sexuellt tvång och 4 313 fall av sexuellt
            ofredande. Vi vet också att det är en minoritet av de faktiska
            fallen som anmäls.
          </note>
          <u>
            <seg>
              Detta är grunden för den rädsla som många flickor och kvinnor
              upplever en rädsla för pojkars och mäns närmanden, för trakasserier,
              övergrepp och våld i sin vardag. Denna vardagsrädsla leder till
              att flickor och kvinnor begränsar sina liv. Det är en frihetsinskränkning
              som innebär att flickor och kvinnor inte alltid är medvetna om
              den rädsla de känner utan agerar med rädslan som norm, genom vanan
              vid att alltid behöva ta hänsyn.
            </seg>
          </u>
          <u>
            <seg>
              Vardagsrädslan är att vara orolig, att försöka vara osynlig i
              vissa sammanhang, att ta en omväg i skolans korridorer. Vardagsrädslan
              är att låta bli att ta en promenad eller en joggingtur för att
              det är för mörkt, eller att göra det men tänka ut vilken väg man
              ska springa för att det ska kännas minst hotfullt. Det är att
              vänta en halvtimme extra innan man sticker hem från en fest eller
              ett möte för att få sällskap. Det är att vara beredd att springa
              när som helst, eller att ha nycklarna i ena handen och mobiltelefonen
              i den andra.
            </seg>
          </u>
          <u>
            <seg>
              Mycket av det som Ibrahim Baylan talar om i sitt svar är bra.
              Självklart delar jag uppfattningen att skolans ansvar för jämställdhetsarbete
              är tydligt och att det finns en hel del projekt och arbeten som
              går i rätt riktning. Problemet är att om vi talar om flickors
              och pojkars rätt till självförtroende och egenkännedom riskerar
              vi att osynliggöra den mycket påtagliga vardagsrädsla som just
              flickor och kvinnor känner sig utsatta för i dag. Den könsmaktsordning
              vi lever i leder till att flickor och kvinnor har en frihet som
              är mycket mer inskränkt än den frihet som pojkar och män kan tillgodogöra
              sig.
            </seg>
          </u>
          <u>
            <seg>
              Därför menar jag att skolministern inte riktigt svarar på mina
              frågor. Det finns ett ganska långvarigt arbete för feministiskt
              självförsvar, för att stärka flickors och kvinnors självförtroende,
              minska vardagsrädslan och visa att man vägrar vara rädd. Det är
              ett arbete som finns på olika håll i landet. Det senaste är väl
              Umeåuppropet, ett mycket tydligt exempel på att flickor och kvinnor
              vägrar att ställa upp på en samhällsordning som förminskar deras
              möjligheter att leva ett helt liv.
            </seg>
          </u>
          <u>
            <seg>
              Därför vill jag upprepa mina frågor: Vad tänker skolministern
              göra för att ge unga kvinnor utrymme att själva utbyta erfarenheter
              och få kunskap att försvara sig själva i de hotfulla situationer
              som vi vet uppstår? Vilka åtgärder har skolministern för avsikt
              att vidta för att få till stånd mer långsiktiga projekt för feministiskt
              självförsvar?
            </seg>
          </u>
          <note type="speaker">
            Anf. 3 Statsrådet IBRAHIM BAYLAN (s):
          </note>
          <u>
            <seg>
              Herr talman! Den ena frågan som Lars Ohly ställer i sin interpellation
              är väldigt enkel att besvara. Vi har ju tillsammans utformat ett
              förslag till lagstiftning, som också riksdagen ställt sig bakom,
              som handlar om att garantera tryggheten i våra skolor. Det handlar
              om förbud mot både diskriminering och sexuella trakasserier, som
              Lars Ohly specifikt frågar om. Det handlar också om annan kränkning
              som inte i sig behöver ha diskrimineringsgrund men som ändå kan
              vara minst lika smärtsam och drabbande som den kränkning eller
              de trakasserier som har diskrimineringsgrund, så kallad mobbning.
              Den kommer att börja gälla från den 1 april och kombineras med
              att vi får ett nytt barn- och elevombud som både ska stödja det
              förebyggande arbetet och hjälpa elever som drabbas.
            </seg>
          </u>
          <u>
            <seg>
              Herr talman! Sedan pratar Lars Ohly om rädsla. Jag förstår precis
              vad det handlar om. I början av 1990-talet hade vi ett helt annat
              samhällsklimat än vi har i dag. Det var en tid då människor, särskilt
              de människor som tillhörde minoriteter, blev utsatta för väldigt
              mycket lidande. Jag kommer så väl ihåg den tid den så kallade
              lasermannen härjade i Stockholm. Jag minns det därför att det
              var precis som Lars Ohly beskriver. Man tittade sig över axeln.
              Kommer man att bli drabbad i dag bara på grund av att man ser
              ut som man gör? Att inte våga gå ut ensam på kvällen, att inte
              våga vara ute särskilt länge och framför allt inte i centrala
              Stockholm för att man var så rädd för att få på sig en laserprick
              var en del av vardagen. Jag minns det fortfarande väl därför att
              jag levde i Stockholm mitt i detta, och jag vet vilka känslor
              det utlöste, inte minst i norra Botkyrka där jag bodde.
            </seg>
          </u>
          <u>
            <seg>
              Jag håller med om att vi måste sätta allas rätt till en trygg
              miljö i fokus. I skolan gör vi det via en speciell lagstiftning.
              Vi gör det med våra insatser för att stärka skolornas arbete mot
              mobbning, kränkning och diskriminering, eller sexuella trakasserier
              för den delen.
            </seg>
          </u>
          <u>
            <seg>
              Men jag tror också att vi kan göra väldigt mycket mer, inte bara
              i skolan utan i samhället i stort. Där har skolan en viktig roll.
              I skolans demokratiuppdrag är jämställdheten en av de centrala
              punkterna. Det handlar just om att stärka självförtroendet hos
              eleverna, att se till att de inte bara fysiskt utan också naturligtvis
              ofta verbalt kan ha ett sådant gott självförtroende att de inte
              accepterar att behöva vara rädda, varken i skolan eller i samhället.
            </seg>
          </u>
          <u>
            <seg>
              Vad vi kan se av de projekt och det arbete vi hittills har gjort,
              som det naturligtvis är viktigt att vi utvärderar, är att de bästa
              resultaten för såväl flickor som pojkar får vi när vi tar ett
              helhetsgrepp. I andra änden av den statistik som Lars Ohly nu
              läser upp finns ju de som begår detta. Det är klart att det är
              viktigt att vi också redan på ett tidigt stadium, gärna från förskolan,
              ser till att arbeta för att få individer som växer upp och tar
              hänsyn till och har respekt för andra.
            </seg>
          </u>
          <u>
            <seg>
              Man kan naturligtvis alltid diskutera metoden för detta. Men
              vi kan konstatera utifrån de projekt vi hittills har genomfört
              och som vi nu utvärderar att när man tar upp den här diskussionen
              med både pojkar och flickor, både de som ofta drabbas och de som
              ofta är gärningsmän, får man det bästa resultatet. Det är därför
              regeringen har gett i uppdrag till Myndigheten för skolutveckling
              att jobba specifikt mot skolorna med detta som ett av sina mest
              prioriterade arbetsområden. Det här är en viktig fråga, det är
              en fråga som regeringen prioriterar väldigt högt. Därav den kraft
              vi också lägger ned på detta.
            </seg>
          </u>
          <note type="speaker">
            Anf. 4 LARS OHLY (v):
          </note>
          <u>
            <seg>
              Herr talman! Den lag om förbud mot diskriminering i skolorna
              som vi har varit överens om är naturligtvis bra. Det är bra med
              förbud mot trakasserier och förbud mot övergrepp. Det är bra att
              skolan inom sina egna ramar verkar för att förhindra den typen
              av övergrepp. Men det här är någonting annat. Det är nämligen
              ett sätt att också se att flickor och kvinnor i dag är utsatta
              för en minskad frihet genom den vardagsrädsla som byggts upp av
              pojkars och mäns våld.
            </seg>
          </u>
          <u>
            <seg>
              På lång sikt är jag helt överens. Vi måste ändra värdegrunden.
              Vi måste ändra attityder. Vi måste få både pojkar och män liksom
              flickor och kvinnor att se sig som jämlika, med lika rättigheter
              och lika möjligheter. Men i dag går kvinnor och flickor omvägar
              för att slippa utsättas för hot, för att slippa vara rädda.
            </seg>
          </u>
          <u>
            <seg>
              Då frågar man sig vad feministiskt självförsvar är. Det finns
              ju de som tror att det i första hand handlar om att utbilda kvinnor
              och flickor i någon sorts kampsportsteknik. Men det är egentligen
              inte det viktiga. Det viktiga är att det är en träning som handlar
              om att lära sig att försvara sig mot ett patriarkalt våld. Det
              handlar inte om att lära sig slåss i största allmänhet utan det
              är ett självförsvar som ska ge det självförtroende som gör att
              man vågar ta sig större friheter än den inskränkta frihet som
              kvinnor och flickor vardagligen känner på i vårt land.
            </seg>
          </u>
          <u>
            <seg>
              Feministiskt självförsvar är grundat av kvinnor, utvecklas ständigt
              genom att kvinnor samlas och delar erfarenheter, utarbetar nya
              strategier. Det handlar om att kvinnor och flickor tillsammans
              omvandlar rädslan till styrka. Därför menar jag fortfarande, trots
              alla de fina orden och att jag håller med om många av formuleringarna
              i ministerns svar och i andra inlägget, att det kvarstår att besvara
              den ursprungliga frågan.
            </seg>
          </u>
          <u>
            <seg>
              Vad vill skolministern göra för att ge utrymme för unga kvinnor
              att utbyta erfarenhet och få kunskap att försvara sig själva i
              hotfulla situationer? Vad vill ministern göra för att få till
              stånd mer långsiktiga projekt för feministiskt självförsvar?
            </seg>
          </u>
          <u>
            <seg>
              Jag menar att de pengar som avsatts och som har använts inte
              alltid har fokuserat på kvinnors och flickors egna erfarenheter
              av den här typen av utbildning. I alldeles för liten utsträckning
              har man gått till dem och frågat: Hur upplever ni den här utbildningen?
              Vad har den gett er för möjligheter och kunskaper att faktiskt
              våga ta strid mot de patriarkala värderingarna i praktiken? Jag
              är övertygad om att man skulle få samma positiva resultat om man
              gjorde en sådan genomgripande undersökning som jag har fått av
              kvinnor och flickor i min närhet som fått förmånen att gå den
              här typen av utbildningar och som därigenom också har lärt sig
              att ta för sig i strid med den vardagsrädsla som kvinnor och flickor
              så ofta utsätts för.
            </seg>
          </u>
          <u>
            <seg>
              På Aftonbladets sida Ungt val har ungdomar fått lista olika viktiga
              frågor. Där visar det sig att av alla som svarade tyckte 63 %
              att feministiskt självförsvar är en mycket bra idé. Bland flickor
              i åldern 1618 år var summan 77 % och bland flickor mellan 18 och
              24 år 80 %. Det är dags att gå till handling, skolministern!
            </seg>
          </u>
          <note type="speaker">
            Anf. 5 Statsrådet IBRAHIM BAYLAN (s):
          </note>
          <u>
            <seg>
              Herr talman! Det är klart att jämställdheten mellan kvinnor och
              män är en av de viktigaste frågorna för skolan att jobba med.
              Det kanske inte är någon nyhet för Lars Ohly men det tål ändå
              att sägas att det i dag finns ett stort utrymme för den svenska
              skolan att arbeta också med feministiskt självförsvar. Jag vet
              också att det är många skolor som gör det. Jag har nyligen själv
              fått ta del av det arbete som görs till exempel här i Stockholm,
              i Gamla stan, när det handlar om att stärka tjejers men också
              killars självförtroende och rätten att inte behöva vara rädd.
              Där jobbar man med feministiskt självförsvar.
            </seg>
          </u>
          <u>
            <seg>
              Jag menar att det är viktigt att vi när vi bedriver projekt,
              som vi ju har gjort också på det här området, också tar till oss
              lärdomarna från det. Lars Ohly säger här att man inte har frågat.
              Det är precis vad man har gjort. Projektet i Göteborg, som Göteborgs
              universitet har utvärderat ganska grundligt, kommer fram till
              att de bästa resultaten för såväl flickor som för pojkar är just
              de projekt där man har tagit ett helhetsgrepp. Så här säger man
              i utvärderingen: När projektledarna väljer att låta insatserna
              ta ett helhetsgrepp om både pojkars och flickors självförtroende
              medför detta egentligen en rörelse bort från uppdragets direktiv.
              Projektledarna söker inte svaret på frågan om vem eller vad som
              har orsakat dåligt självförtroende enkom hos flickorna utan låter
              båda könen bli en del av analysen. Det är denna avvikelse från
              riktlinjerna som gör att projekten i högre grad förefaller påverka
              och förändra elevernas vardag.
            </seg>
          </u>
          <u>
            <seg>
              Jag tror att det är rätt och riktigt att man ibland riktar sig
              mot flickor. Jag tror också att det är bra och det sker i många
              av våra skolor att man har diskussionsgrupper med endast flickor
              eller endast pojkar. Det utrymmet finns också både i skolans uppdrag
              och i skolans vardag. Som helhet kan vi ändå säga att om vi ser
              att en viss metod fungerar bättre än andra metoder är det viktiga
              att se till att den metoden används på fler ställen, det vill
              säga att sprida de goda exemplen. Det är precis så regeringen
              arbetar.
            </seg>
          </u>
          <u>
            <seg>
              Vårt uppdrag till Myndigheten för skolutveckling, som just jobbar
              med skolutveckling i skolan, handlar om detta, det vill säga se
              till att sprida metoder som vi vet fungerar. I detta fall är det
              frukten av ett regeringsuppdrag, de 49 projekt vi pratar om. Vi
              har tagit lärdom av dem, och vi jobbar med att sprida dem. Det
              är så jag som skolminister gärna vill jobba. Vi ska använda oss
              av de metoder som vi vet fungerar. Det kan ibland som i detta
              fall vara kanske överraskande resultat, men ser vi att de fungerar
              ska vi använda oss av dem.
            </seg>
          </u>
          <note type="speaker">
            Anf. 6 LARS OHLY (v):
          </note>
          <u>
            <seg>
              Herr talman! Jag anar en ovilja att tala om tjejers specifika
              utsatthet, behov och intressen. Skolministern återvänder hela
              tiden till hur viktigt det är att både flickor och pojkar får
              självförtroendehöjande möjligheter att utvecklas i skolan. Vi
              är naturligtvis inte oense om det, men vad jag har pratat om är
              just tjejers och kvinnors speciella utsatthet, rädsla för att
              bli utsatta för det patriarkala våld som kanske är den yttersta
              konsekvensen av den könsmaktsordning som finns i vårt samhälle.
            </seg>
          </u>
          <u>
            <seg>
              Man osynliggör både maktdimensionen och det faktum att det finns
              könsspecifika mönster i hur killar och tjejer mår i vårt samhälle
              i dag. Det går igenom i undersökningen. I endast två av 20 projekt
              finns just självförsvar omnämnt i undersökningen. I ytterligare
              sju projekt talas om elevaktiviteter och tjejgruppsverksamhet
              som skulle kunna innefatta självförsvar. Det finns ingen utvärdering
              av hur de tjejer som faktiskt deltagit i feministiskt självförsvar
              har upplevt det eller lärare i deras omgivning. Har de upplevt
              några förändrade attityder i samband med den typen av utbildning?
            </seg>
          </u>
          <u>
            <seg>
              Vi måste gå längre. Det räcker inte med den lag mot diskriminering
              som vi är överens om. Det räcker inte med de allmänna orden om
              skolans ansvar för att arbeta för jämställdhet i samhället. Det
              räcker inte med att upprepa att jämställdheten är en av de viktigaste
              frågorna. Vi måste synliggöra den maktordning som förminskar kvinnors
              och tjejers rätt att leva ett fullt liv. Därför menar jag att
              nästa gång Ibrahim Baylan står här i talarstolen hoppas jag att
              han står och slåss för fritt tillval av feministiskt självförsvar
              i gymnasieskolan för alla.
            </seg>
          </u>
          <note type="speaker">
            Anf. 7 Statsrådet IBRAHIM BAYLAN (s):
          </note>
          <u>
            <seg>
              Herr talman! Jag ska göra Lars Ohly glad och säga att jag inte
              tror att vi ska börja med det i gymnasieskolan. Det är viktigt
              att vi har den typen av grundläggande värdegrundsarbete redan
              från förskolan. Väntar man till gymnasieskolan har man ofta man
              formas mycket inte minst under grundskoleåren fastnat i de strukturer
              som Lars Ohly varnar för. Det är viktigt att vi från förskolan
              ända upp till gymnasieskolan arbetar kontinuerligt med frågor
              om jämställdhet. Det är därför vi har skrivit in det i läroplanen
              för den svenska skolan.
            </seg>
          </u>
          <u>
            <seg>
              Jag håller med om att ingen människa ska behöva vara rädd för
              att gå ut, av vilket skäl det än månde vara om det är på grund
              av att man är tjej, invandrare eller vad det kan vara. Jag vet
              vad det innebär. Jag har levt i en tid när någon som ser ut som
              jag kunde riskera att bli skjuten mitt på ljusa dagen i Stockholm.
              Den känslan ska ingen behöva uppleva. Det är därför skolan har
              detta som ett av sina viktigaste uppdrag. Vi har också utbildat
              lärare, pedagoger, till att jobba kontinuerligt med detta i den
              svenska skolan.
            </seg>
          </u>
          <u>
            <seg>
              Jag tror faktiskt inte att det räcker med projekt. Projekt kan
              vara bra för att visa vägen, men det är viktigt att vi implementerar
              detta i skolans ordinarie arbete. Även om vi håller med varandra
              om mycket finns det en sak där vi faktiskt skiljer oss åt. Jag
              tror faktiskt att det är viktigt att också involvera killarna
              i detta. Jag vet, utifrån de utvärderingar vi har sett, att det
              ger bättre resultat. Vi får tjejer som får bättre självförtroende
              i ett läge där både tjejer och killar involveras i diskussionen
              om hur vi behandlar varandra. I andra änden av den statistik Lars
              Ohly pratar om finns ofta de män som begår dessa illdåd. Det är
              bra om vi också på ett tidigt stadium kan se till att de förstår
              sin roll i det förtryck som Lars Ohly pratar om.
            </seg>
          </u>
          <note>
            Överläggningen var härmed avslutad.
          </note>
          <note>
            2 § Svar på interpellation 2005/06:216 om användningen av etanol
            i den befintliga fordonsparken
          </note>
          <note type="speaker">
            Anf. 8 Statsrådet LENA SOMMESTAD (s):
          </note>
          <u>
            <seg>
              Herr talman! Kjell-Erik Karlsson har ställt flera frågor till
              mig om vilka initiativ jag avser att vidta för att öka användningen
              av etanol som drivmedel i den befintliga fordonsparken.
            </seg>
          </u>
          <u>
            <seg>
              Jag delar Kjell-Erik Karlssons syn att det behövs ambitiösa åtgärder
              för att minska utsläppen från vägtransportsektorn.
            </seg>
          </u>
          <u>
            <seg>
              Att främja användningen av biodrivmedel skapar också förutsättningar
              för att bryta Sveriges beroende av fossila bränslen till år 2020.
              Arbetet med att minska beroendet av olja samordnas av den nytillsatta
              oljekommissionen. Under våren ska kommissionen ge förslag till
              en närmare precisering av målet för 2020.
            </seg>
          </u>
          <u>
            <seg>
              Kjell-Erik Karlsson frågar om jag avser att ta initiativ så att
              det blir möjligt för Sverige att bryta oljeberoendet år 2020 utan
              att befintliga bensin- och dieselbilar konverteras till mer miljövänliga
              bränslen.
            </seg>
          </u>
          <u>
            <seg>
              Jag ser efterkonvertering som en av många viktiga åtgärder för
              att bryta oljeberoendet. Därför har Vägverket i uppdrag från regeringen
              utarbetat ett förslag på en nationell reglering som tillåter efterkonvertering
              av personbilar för alternativa drivmedel.
            </seg>
          </u>
          <note>
            Regeringen avser att före sommaruppehållet besluta om en lagrådsremiss
            för att under hösten 2006 återkomma till riksdagen med den lagtekniska
            utformningen i en proposition.
          </note>
          <u>
            <seg>
              När det gäller frågan om vilka initiativ som jag kommer att ta
              utöver de förslag som Vägverkets rapport innehåller, vill jag
              framhålla att det är viktigt för regeringen att få en så teknikneutral
              reglering som möjligt, eftersom vi i dag inte vet vilka tekniker
              som kommer att fungera eller vad de kommer att kosta i framtiden.
              Följaktligen avser jag inte att vidta några initiativ utöver Vägverkets
              förslag med syftet att särskilt gynna konvertering till etanoldrift.
            </seg>
          </u>
          <u>
            <seg>
              Kjell-Erik Karlsson frågar också om jag avser att ta initiativ
              till att statliga myndigheter i samarbete med bilindustri och
              konverteringsföretag bidrar till etanolkonvertering av befintliga
              bensindrivna personbilar.
            </seg>
          </u>
          <u>
            <seg>
              Vägverket har i arbetet med regeringsuppdraget samverkat med
              flera myndigheter, bland andra Naturvårdsverket och Räddningsverket,
              konverteringsföretagen och bilindustrin. I Vägverkets förslag
              till en nationell reglering ingår att Vägverket ska ha samråd
              med övriga aktörer, såsom konverteringsföretag, billtillverkare
              och allmänhet, vid framtagande av de kompletterande myndighetsföreskrifterna.
            </seg>
          </u>
          <u>
            <seg>
              Jag ser mycket positivt på myndigheternas samverkan med industrin.
              Jag ser inte någon anledning att ta ytterligare initiativ till
              att fördjupa detta samarbete.
            </seg>
          </u>
          <u>
            <seg>
              Beträffande frågan om ett enskilt dispensförfarande måste jag
              påminna om att EU:s harmoniserade avgaskrav för den inre marknaden
              bygger på ett enhetligt regelsystem. Mer generella undantag från
              detta regelsystem riskerar att motverka syftet med den gemensamma
              marknaden. Därför har regeringen i stället för att införa ett
              provisoriskt dispensförfarande valt att låta Vägverket analysera
              de EG-rättsliga förutsättningarna för en nationell reglering som
              tillåter efterkonvertering.
            </seg>
          </u>
          <u>
            <seg>
              Kjell-Erik Karlsson frågar även om jag avser att införa en klimatbonus,
              baserat på klimatnytta, till bilägare som konverterar sin bil
              till ett mer miljövänligt bränsle, alternativt klassa dem som
              miljöbilar.
            </seg>
          </u>
          <u>
            <seg>
              Bilar som kan drivas med biodrivmedel, såsom konverterade bilar
              till etanoldrift, klassas redan i dag som miljöbilar och omfattas
              därmed av en rad förmåner, bland annat lägre förmånsskatt om bilen
              används som tjänstebil, befrielse från trängselskatt i Stockholmsförsöket
              och fri parkering i flertalet kommuner. Dessutom innebär skattebefrielsen
              för biodrivmedel att det i dagsläget är billigare för konsumenten
              att tanka etanol eller gas jämfört med bensin.
            </seg>
          </u>
          <u>
            <seg>
              Vidare kommer nya bilar modell år 2006 eller senare med låga
              koldioxidutsläpp, såsom flexifuel -bilar, att gynnas ekonomiskt
              av den nya koldioxidbaserade fordonsskatten. Jag avser därför
              inte att nu föreslå ytterligare stimulanser innan vi ser effekter
              av existerande styrmedel.
            </seg>
          </u>
          <u>
            <seg>
              Till sist frågar Kjell-Erik Karlsson om jag avser att ge myndigheter
              i uppdrag att göra samlade miljökonsekvensanalyser av konverterade
              fordon.
            </seg>
          </u>
          <u>
            <seg>
              Mitt svar är att i Vägverkets tillsynsansvar som sektorsmyndighet
              för fordonsfrågor ingår att granska avgasemissioner från vägtrafikfordon
              ur miljösynpunkt, även från flexifuel -bilar och konverterade
              bilar. Under år 2005 har Vägverket bland annat utfört test av
              flexifuel -bilar. Vägverket kommer i olika forsknings- och utvecklingsprojekt
              att fortsätta att testa dessa bilar. Således anser jag att det
              för närvarande inte finns något behov av att ge Vägverket eller
              någon annan myndighet ett särskilt uppdrag att göra samlade miljökonsekvensanalyser
              av konverterade fordon. Det ansvaret finns redan.
            </seg>
          </u>
          <note type="speaker">
            Anf. 9 KJELL-ERIK KARLSSON (v):
          </note>
          <u>
            <seg>
              Herr talman! Först vill jag tacka miljöministern för det avgivna
              svaret på interpellationen.
            </seg>
          </u>
          <u>
            <seg>
              Jag måste ändå påpeka att hoten mot vårt klimat fortsätter att
              öka. En stor del av de klimatstörande gaserna kommer från förbränning
              av fossila energislag. I Sverige är fortfarande mer än 90 % av
              de förbrukade fordonsbränslemängderna av fossilt ursprung, alltså
              bensin eller diesel. Här är vi överens om att det finns mycket
              att göra för att ändra på detta.
            </seg>
          </u>
          <u>
            <seg>
              Vi i de tre samarbetspartierna Socialdemokraterna, Vänsterpartiet
              och Miljöpartiet har gemensamt drivit fram en rad åtgärder för
              att minska förbrukningen av drivmedel och då särskilt när det
              gäller de fossila drivmedlen. Vi har till exempel skyldigheten
              att tillhandahålla förnybara fordonsbränslen vid tankställen,
              ökad beskattning på fossila drivmedel, förändrad beskattning av
              fordon samt investeringar i spårtrafik och kollektivtrafik.
            </seg>
          </u>
          <u>
            <seg>
              Detta plus de stigande världsmarknadspriserna på fossila drivmedel
              har gjort att vi under 2005 och 2006 fått uppleva ett par positiva
              trendbrott inom vägsektorn eller trafiksektorn. Vi ser nu en förändring
              av bensinförbrukningen och att försäljningen av energisnåla fordon
              och miljöbilar ökar kraftigt.
            </seg>
          </u>
          <u>
            <seg>
              Regeringen säger sig vilja att oljeberoendet ska brytas till
              2020, vilket är positivt. Men ännu vet vi inte på vilket sätt
              eller vad man menar med att bryta oljeberoendet. Är det en minskning
              med 7080 % man menar, eller är det 100 % som är målet? Därav min
              fråga om ministern avser att ta initiativ så att det blir möjligt
              för Sverige att bryta oljeberoendet till 2020 utan att befintliga
              bensin- och dieselbilar konverteras till mer miljövänliga bränslen.
            </seg>
          </u>
          <u>
            <seg>
              Det är bra att ministern nu ger ett klart besked om att ministern
              ser efterkonvertering som en viktig åtgärd för att bryta oljeberoendet.
              Jag ser att vi i efterkonverteringen har en stor potential i minskade
              klimatstörande utsläpp.
            </seg>
          </u>
          <u>
            <seg>
              Medellivslängden på en personbil i Sverige ligger mellan 15 och
              20 år. Det finns till exempel mer än 290 000 Volvobilar äldre
              än 15 år ute på vägarna bilar som drar förhållandevis mycket bränsle.
              Alla äldre bensindrivna bilar kan konverteras till etanoldrift
              för en förhållandevis billig penning. Nu behövs det en gedigen
              genomgång och konverteringstest av alla de vanligaste bilmodellerna
              som är i drift på landets vägar. Det kan även behövas ett test
              av hur avgaserna eventuellt ändras vid en konvertering.
            </seg>
          </u>
          <u>
            <seg>
              Det borde vara av stort intresse för miljöministern och för staten
              att snarast möjligt testa de vanligaste bilmodellerna, som har
              många år kvar på vägen, i syfte att få fram rimliga konverteringsmöjligheter
              för dessa fossildrivna bilar.
            </seg>
          </u>
          <u>
            <seg>
              Därför är jag inte nöjd med svaret på min fråga nummer två, där
              ministern svarar att hon inte avser att ta några initiativ utöver
              Vägverkets förslag med syfte att särskilt gynna konvertering till
              biodrivmedlet etanol.
            </seg>
          </u>
          <note type="speaker">
            Anf. 10 STAFFAN DANIELSSON (c):
          </note>
          <u>
            <seg>
              Herr talman! Det är en viktig och stor fråga som vi berör, och
              Kjell-Erik Karlsson tar upp en aspekt. Jag delar ministerns uppfattning
              att det här är en mindre aspekt.
            </seg>
          </u>
          <u>
            <seg>
              Jag vill bredda debatten lite. Det säljs alltfler etanolbilar
              i Sverige, och det är bra. Det är bra att vi kan konvertera äldre
              bilar. Men utgångspunkten för interpellationen är ju att med de
              här metoderna att få etanolpumpar på alla mackar och att få äldre
              bilar att drivas på etanol har vi löst det hela. Då får vi en
              omställning som kan innebära att till och med 80 % är ersatt 2020.
              Det är en oerhört stor uppgift om vi klarar det.
            </seg>
          </u>
          <u>
            <seg>
              Det sägs så här i interpellationen: Bristande tillgänglighet
              till etanolbränsle är följaktligen ett försvinnande problem som
              snart kommer att vara försumbart för de flesta normalbilister.
              Lösningen är då etanolpumpar och att bilarna kan drivas på etanol.
              Det som man har förbisett är att det måste finnas etanol i pumparna,
              att det måste finnas etanol som kan stoppas in i bilarna. Det
              är det stora bekymret. Det är huvudkraften.
            </seg>
          </u>
          <u>
            <seg>
              Jag är med på det här: Det är bra att äldre bilar kan konverteras.
              Det är bra att vi säljer nya.
            </seg>
          </u>
          <u>
            <seg>
              Etanol finns ju i varenda bensinbil i Sverige i dag. E 05 är
              den bensin som säljs i dag, med 5 % inblandning. Det är väldigt
              bra. EU kommer att öka till 10 %, och vi hoppas att miljöministern
              driver på detta. Jag tror att det vore bra att höja det till 15
              %. Det kommer att svälja enorma volymer. Hur får vi fram de volymerna?
              I dag är det 23 % av svensk bilpark som går på förnybara drivmedel.
            </seg>
          </u>
          <u>
            <seg>
              Vi hade en diskussion före jul om vad ambitionen ska vara år
              2010. Vi från Centern ville ha ambitionen att 8 % ska vara förnybara
              drivmedel år 2010. Det var inte Vänstern och regeringen med på.
              Det var 5,75 % som var linjen i den debatten. Nu, efter några
              månader, är ambitionen däremot att år 2020 ska nästan all olja
              ha ersatts.
            </seg>
          </u>
          <u>
            <seg>
              Jag har tidigare kritiserat statsministern. Det är bra att vi
              har visioner och att vi sätter upp mål, och jag har varit med
              om att göra det. Vi har haft tuffa mål om kärnkraften, som tyvärr
              inte har förverkligats, då de var för högt satta. Det här målet
              kan ligga i samma härad. Expertisen, de som jobbar på området,
              säger att om vi klarar att ersätta 20 % av de fossila drivmedlen
              med förnybara drivmedel till 2020 är det bra jobbat. Jag tror
              att det blir mer om vi gör kraftansträngningar. Men 80 % är ett
              överbud, vill jag nästan säga med den kunskap jag har i dag. Vi
              ska ju anställa 200 000 i offentliga sektorn utan kostnader, och
              det här är ett bud på samma nivå.
            </seg>
          </u>
          <u>
            <seg>
              Det jag egentligen vill bidra med är att säga att vi ska ha en
              ödmjukhet inför den oerhörda kraftansträngning som behövs för
              att bryta oljeberoendet. Låt oss höja målet till 2010, som vi
              i Centern har drivit på och föreslagit. Då får kommissionen jobba
              ett tag, och vi får se vad vi kommer fram till för 2020.
            </seg>
          </u>
          <u>
            <seg>
              Det krävs skattesänkningar på etanol. Vi vet att USA, Brasilien,
              Tyskland, Frankrike och Österrike ligger före oss. Vi har segat.
              Det tog tid innan vi fick i gång skattebefrielsen för vår första
              och enda etanolfabrik i Sverige. Det tog tid innan det i höstas
              blev klartecken för att bygga nytt. Här behövs det mycket stora
              ansträngningar, som vi tillsammans måste diskutera, för att få
              fram volymerna förnybara drivmedel. Tekniken via främst låginblandning
              och etanolpumpar får vi ta med också. Men låt oss inte fastna
              i detaljerna! Låt oss se till helheten!
            </seg>
          </u>
          <note type="speaker">
            Anf. 11 Statsrådet LENA SOMMESTAD (s):
          </note>
          <u>
            <seg>
              Herr talman! Jag tror att vi är mycket eniga om vikten av att
              få in mer biodrivmedel i vår bilpark. Låt mig först svara Kjell-Erik
              Karlsson.
            </seg>
          </u>
          <u>
            <seg>
              Kjell-Erik Karlsson nämnde många av de insatser som vi har gjort
              från de tre samarbetspartiernas sida när det gäller att verkligen
              stärka biobränslena i vägparken och i fordonsparken och att också
              se till att vi får en mer energieffektiv bilpark i Sverige.
            </seg>
          </u>
          <u>
            <seg>
              När det gäller vad som mer behöver göras är det min bedömning
              att det som Kjell-Erik Karlsson efterfrågar görs. Vad Vägverket
              nu tar fram föreskrifter för är en typgodkänd konverteringssats.
              En konverteringssats är ett system för ändring av ett fordon från
              drift med motorbensin eller dieselbränsle till drift med annat
              bränsle. Detta testar man, så att det nu ska uppfylla både de
              höga krav vi har när det gäller avgaser och övriga säkerhetskrav.
              Det kommer att gå till så att tillverkaransvaret kommer att gå
              över från biltillverkaren till tillverkaren av konverteringssatsen.
            </seg>
          </u>
          <u>
            <seg>
              Jag är väldigt glad att vi kan hitta den här lösningen. Som jag
              nämnde har vi ett gemensamt regelverk i EU som har gjort det svårt
              att komma fram på det här området. Det är svårt att snabbt gå
              fram med dispenser därför att vi då bryter mot de gemensamma regler
              vi har i EU. Men när det gäller den här lösningen kan vi nu genomföra
              en konvertering på det sätt som vi önskar.
            </seg>
          </u>
          <u>
            <seg>
              Vi får en testning av dessa konverteringssatser, och det svarar
              Vägverket för. Vi löser också den problematik vi hade och den
              oro som fanns hos bilindustrin att man inte längre fullt ut kunde
              ta ansvar för bilar som hade konverterats till etanolbränsle och
              som alltså inte längre var typgodkända på det sätt som de ursprungligen
              hade varit. Vi har hittat en lösning på det här, och jag tror
              att den uppfyller de förväntningar och önskemål som Kjell-Erik
              Karlsson har.
            </seg>
          </u>
          <u>
            <seg>
              När det gäller att få fram biodrivmedel och andra moderna fordonsbränslen
              vill jag peka på att det nu pågår en omfattande forskning i Sverige.
              Den handlar både om etanol och andra biodrivmedel. Det handlar
              om biogas och metanol till exempel. Vi går in på andra generationens
              fordonsbränsle som mycket handlar om förgasning. Vi genomför också
              nu en utredning när det gäller möjligheten att i Sverige få fram
              större kvantiteter av biodrivmedel från jordbruk och skogsbruk.
            </seg>
          </u>
          <u>
            <seg>
              Jag ser att vi har stora möjligheter i Sverige att få fram betydligt
              större volymer, både av etanol och andra biodrivmedel. Samtidigt
              menar jag att vi inte ska stänga dörren för att importera biodrivmedel
              från andra länder. När experterna gör bedömningar av vad de tror
              är möjligt är siffror som nämns en tredjedel etanol, en tredjedel
              elhybrider och en tredjedel vätgas. Vi går framåt mot nya lösningar.
              Vi ser att vi i dag gör kraftfulla insatser, och vi ser också,
              som Kjell-Erik Karlsson nämnde, att det här ger resultat. Just
              nu är var tionde bil som säljs i Sverige en miljöbil. Det tycker
              jag är utmärkt.
            </seg>
          </u>
          <u>
            <seg>
              När det gäller Centerns inställning vet vi att ni har drivit
              de här frågorna väldigt starkt. Det tycker jag är bra. Tyvärr
              är det i högeralliansen andra partier som snarare vill sänka bensinskatten
              och inte på något sätt ha kvar de ekonomiska styrmedel som vi
              i dag har för att just få övergången till miljövänliga drivmedel.
              Det är viktigt, menar jag, att vi har en sammanhållen politik
              för att långsiktigt främja biodrivmedel. Det innebär forskning,
              och det innebär investeringspengar. Det innebär också bra ekonomiska
              incitament för att välja bilar och drivmedel på ett bra sätt.
            </seg>
          </u>
          <note type="speaker">
            Anf. 12 KJELL-ERIK KARLSSON (v):
          </note>
          <u>
            <seg>
              Herr talman! När det gällde min fråga nummer två där ministern
              i svaret hänvisar till vikten för regeringen att få en så teknikneutral
              reglering som möjligt så kan jag förstå den viljan. Men av vad
              jag har förstått är det just konverteringen till etanoldriften
              som är enklast att genomföra för de miljontals bilar som har några
              år bakom sig och som snabbt skulle ge positiv effekt på miljösidan.
              De kommer ju att finnas ett antal år. Vi får dessutom inte bortse
              från den positiva miljöpåverkan när det gäller attityder som en
              sådan möjlighet skulle ha.
            </seg>
          </u>
          <u>
            <seg>
              Sverige är ett Volvo- och Saabland när det gäller den äldre delen
              av vårt fordonsbestånd. Av landets 4,3 miljoner personbilar är
              till exempel 25 % Volvobilar, alltså 1 miljon. Av dem är 520 000
              de vanliga modellerna V70, 740 och 940. Samtliga de bilarna går
              att köra på biodrivmedel. Även huvuddelen av de andra bilarna
              går att köra på biodrivmedlet etanol.
            </seg>
          </u>
          <u>
            <seg>
              Skulle ministern anse att det vore positivt att de äldre bilarna,
              som redan nu har lägre avgaskrav på sig och som inte har så många
              år kvar i tjänsten, skulle kunna få en enklare typ av konvertering
              som inte kostar så mycket?
            </seg>
          </u>
          <u>
            <seg>
              När det gäller min fråga om klimatbonus eller möjlighet att klassa
              konverterade bilar som miljöbilar kan man där tolka ministerns
              svar som att bilar eller fordon som är konverterade till etanoldrift
              nu klassas som miljöbilar.
            </seg>
          </u>
          <u>
            <seg>
              När jag läser och hör svaret på min fråga om samlade miljökonsekvensanalyser
              av konverterade fordon svarar ministern att Vägverket har tillsynsansvaret
              även för avgasemissioner från konverterade bilar. Javisst. Men
              anser inte ministern att det skulle vara intressant och av värde
              att få klarlagt vilken miljönytta samt samlad samhällsekonomisk
              nytta en konvertering i befintlig bilpark skulle ge? Vad jag vet
              är det endast ett fåtal konverterade fordon som har testats och
              troligen inte under någon längre tidsperiod.
            </seg>
          </u>
          <u>
            <seg>
              När det gäller Centern och Danielssons inhopp här om de 200 000
              jobben i offentlig sektor har jag inte tänkt gå in på det i denna
              debatt.
            </seg>
          </u>
          <note type="speaker">
            Anf. 13 STAFFAN DANIELSSON (c):
          </note>
          <u>
            <seg>
              Herr talman! Jag ska inte heller fortsätta den debatten som kanske
              är skild från det här ämnet. Mitt huvudspår var att det i dag
              är 23 % av bränslena som är förnybara. 2010 vill vi ha 8 %. EU
              och regeringen står hittills på 5,75 men är på väg upp. Jag vill
              fråga miljöministern: När det gäller att bryta oljeberoendet till
              2020 är det bra att vi har visioner och att vi är överens om målet,
              men vi måste också vara ärliga med vad det innebär. Jag vet att
              expertis bedömer att om vi klarar att ersätta en femtedel har
              vi nått långt. Det tycker en del. Vänstern har preciserat det
              till att 80 % ska ersättas. Många har i debatten på tidningars
              ledarsidor och så vidare fått uppfattningen att oljan är borta
              2020 från drivmedlen. Är det 20 % som är att bryta oljeberoendet?
              Är det 40, 50, 80 eller 100 %? Jag tror att det är bra att vi
              ger folk en uppfattning om detta.
            </seg>
          </u>
          <u>
            <seg>
              När vi nu ska bryta det är en bit teknik. Det ger jag ger Kjell-Erik
              Karlsson och alla rätt i. Vi i Centern är hårt pådrivande för
              miljöbilar, för att gynna förmånsvärden och annat så att det säljs
              många etanolbilar. Det är bra att man konverterar äldre bilar.
              Det är en viktig fråga som tas upp, även om det är en mindre fråga
              i sammanhanget. Huvudutmaningen är att få fram volymerna. Det
              är en oerhörd utmaning för de gröna näringarna som verkligen kräver
              stöd och uppmuntran och att man jobbar skuldra vid skuldra. Där
              har vi varit sega. Det har gått försiktigt. Andra är före oss.
              Det är bra att vi är på spåret nu. Centern driver på väldigt kraftfullt
              för detta, och det kommer vi självklart att göra efter valet också
              i den förhoppningsvis nya regeringen.
            </seg>
          </u>
          <u>
            <seg>
              Min fråga är: Vad är miljöministerns bedömning av målet 2020
              med dagens vetande? Vad innebär det att vi då bryter oljeberoendet
              på drivmedelssidan?
            </seg>
          </u>
          <note type="speaker">
            Anf. 14 Statsrådet LENA SOMMESTAD (s):
          </note>
          <u>
            <seg>
              Herr talman! Låt mig svara Kjell-Erik Karlsson när det gäller
              hur jag ser på arbetet med konvertering. Konvertering till etanoldrift
              är enklast, men det går ju också att konvertera till exempel till
              biogas. Just nu arbetar vi på båda linjerna. Det kommer att finnas
              en konverteringssats för äldre bilar som är enklare än för de
              yngre och som är billigare för att den är enklare. Samtidigt måste
              vi när det gäller dispensförfarande och enklare förfaranden hela
              tiden hålla oss inom EU:s regelverk. Det är därför vi arbetar
              med konverteringssatserna som är vårt sätt att hantera att vi
              i dag inte har ordentliga avgaskrav som gäller biodrivmedel.
            </seg>
          </u>
          <u>
            <seg>
              Vi driver nu parallellt att EU måste se till att utforma avgaskrav
              också för bilar med biodrivmedel. Vi driver nu i förhandlingarna
              i miljörådet att det ska införas redan i nästa paket som heter
              EURO 5, att man där ska ha med biodrivmedlen från början så att
              vi kan ha klara EU-krav för vad som gäller för bilar som körs
              på biodrivmedel. Det har vi alltså inte i dag.
            </seg>
          </u>
          <u>
            <seg>
              När det gäller samhällsnyttan av en övergång är det självklart
              av stor betydelse ju fler som går över till att köra på etanol
              eller biogas, också i sina gamla bilar. Precis som Kjell-Erik
              Karlsson säger har vi många gamla bilar i Sverige. Vad det skulle
              betyda om alla gick över kan vi räkna på. Vi ska samtidigt se
              att det här är ett bidrag av många. En annan fråga som vi nu arbetar
              med i EU handlar om att öka inblandningen av etanol i vanlig bensin.
              De beräkningar som görs visar att om vi kan öka från 5 till 10
              % så betyder det oerhört mycket. Bara 1 % ökning av inblandning
              i hela bilparkens bensin motsvarar kanske 100 000 miljöbilar,
              och det är fler miljöbilar än vad vi har i Sverige i dag.
            </seg>
          </u>
          <u>
            <seg>
              När det gäller övergången ser jag att vi är på väg att få ett
              genombrott. Väldigt länge har det varit några få, knappt under
              1 %, miljöbilar. Nu ser vi att var tionde bil som säljs är en
              miljöbil. Det går långsamt, men sedan får vi så småningom ett
              genombrott. Jag tror att ingen i dag kan säga exakt hur den här
              utvecklingen kommer att förlöpa, men vi kommer att göra allt för
              att främja en övergång till biodrivmedel.
            </seg>
          </u>
          <u>
            <seg>
              När det gäller att bryta oljeberoendet, som är vårt mål för år
              2020, återkommer Oljekommissionen senare i vår med mer preciserade
              förslag om exakt hur det här ska se ut i olika sektorer.
            </seg>
          </u>
          <u>
            <seg>
              I Sverige i dag är just vägtrafiksektorn den mest oljeberoende
              av alla. Det är där vi verkligen inte ens en gång har haft alternativ.
              På alla andra områden har det funnits alternativ till fossila
              bränslen men inte i vägtrafiksektorn. Tack vare den nya pumplagen
              kan människor snart i hela Sverige välja en miljöbil och veta
              att den kan tankas. Det är ett första viktigt steg.
            </seg>
          </u>
          <u>
            <seg>
              Som vi hittills formulerat det ska det här med att bryta beroendet
              av olja innebära att det ska finnas alternativ. Vi ska storskaligt
              kunna välja andra bränslen än bensin eller diesel. Vi återkommer
              alltså till vad det exakt kan betyda för vägtrafiksektorn när
              vi kommit något längre.
            </seg>
          </u>
          <note type="speaker">
            Anf. 15 KJELL-ERIK KARLSSON (v):
          </note>
          <u>
            <seg>
              Herr talman! Jag vill återigen poängtera följande för miljöministern.
              Vi är inne i en miljöomställning. Vi vill bryta oljeberoendet.
              Vi behöver offensiva och kreativa satsningar på flera områden.
              Det räcker inte med ökad försäljning av nya miljöbilar, utan vi
              måste även se över befintlig fordonspark. Det behövs en ordentlig
              genomgång samt konverteringstest av de vanligaste bilmodellerna.
              Vi borde också stimulera till ökad bränslekonvertering på något
              sätt. Jag ser fram emot den utlovade lagrådsremissen senare i
              vår och hoppas att den fullföljs.
            </seg>
          </u>
          <u>
            <seg>
              När det gäller att främja biodrivmedel är många saker på gång.
              Det gäller då både forskningsvägen och de utvecklingsprojekt som
              vi har bland annat i landets norra del. Det är något som Danielsson
              också kan ta med sig. Det är fråga om den konkurrens som det kan
              bli om skogsråvaran och om hur den ska hanteras när det gäller
              era partier och åsikter.
            </seg>
          </u>
          <u>
            <seg>
              Mycket positiva saker är på gång, och det har skett ett genombrott.
              Nu gäller det att vi gör allt för att ha kvar den positiva attitydpåverkan
              som det här för med sig.
            </seg>
          </u>
          <note type="speaker">
            Anf. 16 Statsrådet LENA SOMMESTAD (s):
          </note>
          <u>
            <seg>
              Herr talman! Låt mig avsluta med att säga att det alltså görs
              test av de vanligaste bilarna. Vägverket har testat tre bilar,
              och man fortsätter att testa. Det här blir en god hjälp liksom
              det enkla system vi nu inför. Den som köper en sådan här konverteringssats
              kan vara trygg med att det som nu görs är godkänt med tanke på
              de avgaskrav och säkerhetskrav som gäller. Vi har alltså gett
              alla konsumenter i Sverige en väldigt god möjlighet att konvertera
              sina bilar. Snart kommer vi att ha det här förslaget på bordet.
            </seg>
          </u>
          <u>
            <seg>
              Incitamentet för de allra flesta är naturligtvis alla de förmåner
              man redan har om man har en miljöbil. En konverterad bil är alltså
              en miljöbil och ska anmälas som miljöbil till registret. Då räknas
              den som miljöbil. Alla de fördelar som en miljöbilsägare har får
              också en ägare till en konverterad bil.
            </seg>
          </u>
          <u>
            <seg>
              I vad mån det räcker eller det skulle finnas skäl till ytterligare
              incitament här tror jag är någonting som vi får återkomma till.
              Det som jag nu tycker är viktigt är att vi har tagit det här steget.
              Detta är någonting som väldigt många har efterfrågat, som väldigt
              många har önskat. Alla har inte råd att köpa en ny bil, men väldigt
              många vill köra miljövänligt. Därför är jag väldigt glad över
              att vi kan ta det här steget. Det kommer, som jag sagt, att bli
              ett viktigt bidrag bland många andra till att vi kan ställa om
              den svenska bilparken till mer miljövänliga bränslen.
            </seg>
          </u>
          <note>
            Överläggningen var härmed avslutad.
          </note>
          <note>
            3 § Svar på interpellation 2005/06:206 om misslyckandet med finansiell
            samordning
          </note>
          <note type="speaker">
            Anf. 17 Statsrådet HANS KARLSSON (s):
          </note>
          <u>
            <seg>
              Herr talman! Kenneth Johansson har frågat mig dels vilka åtgärder
              jag avser att vidta för att öka samordningen av våra åtgärder
              och finansiella resurser mellan Försäkringskassan och andra myndigheter,
              dels om jag avser att lägga fram förslag till förändringar i regelverket
              för finansiell samordning.
            </seg>
          </u>
          <u>
            <seg>
              För många människor är olika former av rehabiliteringsåtgärder
              nödvändiga för att återfå funktions- och arbetsförmågan och kunna
              delta i arbetslivet. Olika aktörer är involverade i olika skeden
              av rehabiliteringsprocessen. Centrala roller har arbetsgivaren,
              hälso- och sjukvården, socialtjänsten, Försäkringskassan och arbetsförmedlingen.
              För en effektiv rehabilitering krävs det en väl fungerande samverkan
              mellan dessa aktörer. För olika målgrupper krävs emellertid olika
              former av samverkan.
            </seg>
          </u>
          <u>
            <seg>
              För arbetslösa sjukskrivna och anställda sjukskrivna som behöver
              byta anställning på grund av ohälsa är det nödvändigt att Försäkringskassan
              och arbetsförmedlingen samverkar effektivt. Sedan 2003 upprättar
              Arbetsmarknadsstyrelsen och Försäkringskassan en gemensam verksamhets-
              och handlingsplan för arbetslivsinriktad rehabilitering för dessa
              människor.
            </seg>
          </u>
          <u>
            <seg>
              Under 2006 och 2007 ska Försäkringskassan och Arbetsmarknadsstyrelsen
              dessutom inom ramen för en pilotverksamhet vidta nya och förstärkta
              insatser för försäkrade som är långtidssjukskrivna eller uppbär
              aktivitetsersättning eller tidsbegränsad sjukersättning. Pilotverksamheten
              syftar till att ta till vara den arbetsförmåga som dessa människor
              kan ha och att underlätta deras återgång till arbetslivet.
            </seg>
          </u>
          <u>
            <seg>
              För att stödja patienters återgång i arbetslivet krävs det att
              sjukskrivningsfrågan verkligen prioriteras inom hälso- och sjukvården.
              Regeringen har därför ingått en överenskommelse med landstingen
              om förstärkta insatser för att minska sjukfrånvaron. Avsikten
              är att varje landsting tillsammans med Försäkringskassan ska upprätta
              en handlingsplan om vilka åtgärder som ska vidtas för att ge sjukskrivningsfrågorna
              ökad prioritet inom hälso- och sjukvården. Samverkansfrågorna
              kan vid behov få en framträdande roll i dessa handlingsplaner.
            </seg>
          </u>
          <u>
            <seg>
              För människor med komplex problematik finns det behov av samordnade
              rehabiliteringsinsatser från samtliga fyra myndigheter. Det har
              därför införts möjlighet för försäkringskassa, länsarbetsnämnd,
              landsting och kommun att bedriva finansiell samordning genom att
              på lokal och regional nivå bilda samordningsförbund.
            </seg>
          </u>
          <u>
            <seg>
              Låt mig också förtydliga att utgångspunkten för den finansiella
              samordningen är en helhetssyn på den enskildes behov. För att
              undvika att den enskilde hamnar i en gråzon mellan de olika myndigheterna
              behövs därför ett aktivt deltagande från samtliga berörda parter
              därav kravet på medverkan av alla fyra parter i samordningsförbunden.
              Det förutsätter emellertid att det ges tid för parterna att komma
              överens, vilket kan förklara att det har varit en ganska lång
              startsträcka. Finansiell samordning börjar dock komma i gång i
              allt större omfattning, vilket innebär att de allra flesta landsting
              kommer att omfattas av finansiell samordning under 2006. Regeringen
              har dessutom lämnat uppdrag till Försäkringskassan, Ams och Socialstyrelsen
              att stödja utvecklingen av finansiell samordning.
            </seg>
          </u>
          <u>
            <seg>
              När det gäller Kenneth Johanssons fråga om jag avser att föreslå
              förändringar i regelverket för finansiell samordning kan jag meddela
              att det inte är aktuellt. Statskontoret har regeringens uppdrag
              att utvärdera den finansiella samordningen, och dess bedömning
              är att det inte finns några allvarliga stötestenar i lagen som
              motiverar en regelförändring.
            </seg>
          </u>
          <u>
            <seg>
              Avslutningsvis, herr talman, vill jag bestämt hävda att det absolut
              inte är fråga om något misslyckande med finansiell samordning.
              Tvärtom är jag övertygad om att regeringens åtgärder för minskad
              sjukfrånvaro, där finansiell samordning utgör en del, kommer att
              bidra till att sjukfrånvaron fortsätter att minska genom förebyggande
              insatser och genom att sjukskrivna får olika typer av stöd för
              återgång till arbetslivet.
            </seg>
          </u>
          <note type="speaker">
            Anf. 18 KENNETH JOHANSSON (c):
          </note>
          <u>
            <seg>
              Herr talman! Jag vill börja med att tacka Hans Karlsson för svaret.
              Tänk att det ska vara så svårt med självklarheter, att ta del
              av erfarenheter och att ha förtroende för den lokala och regionala
              nivån!
            </seg>
          </u>
          <u>
            <seg>
              När det gäller självklarheter måste det väl vara bättre att förebygga
              och rehabilitera i stället för att sjukskriva och pensionera.
              Och visst måste det väl vara bättre att använda passiviserande
              försörjningsstöd från Försäkringskassan till aktiva och offensiva
              åtgärder till förmån för sjukvården och andra områden. Att korta
              vårdköer och att rehabilitera gör ju att människors lidande minskar,
              att man kan gå till jobbet i stället för att vara sjukskriven
              och att folk kan få hjälp tillbaka till egen försörjning.
            </seg>
          </u>
          <u>
            <seg>
              I Socialdemokraternas Sverige är det ofta omöjligt att få en
              arbetslivsinriktad rehabilitering, och vårdköerna är fortsatt
              långa.
            </seg>
          </u>
          <u>
            <seg>
              För mig och Centerpartiet är därför en finansiell samordning
              så självklar. Vi vill inte ha någon halvmesyr, typ den vi har
              i dag, utan en finansiell samordning med kraft i, lokalt utformad
              där uppemot 10 % av sjukpenningkostnaderna kan användas. Centerpartiet
              och Folkpartiet har gått i bräschen, och nu är hela alliansen
              överens om tagen för en lokalt utformad finansiell samordning
              med muskler i.
            </seg>
          </u>
          <u>
            <seg>
              Svaret från Hans Karlsson på frågan om han vill öka samordningen
              är: Nej. Tycker han att man har kommit i gång tillräckligt? Nja,
              men det har varit en lång startsträcka. Ja, jag vill nog säga
              att det är knappt att startnyckeln har vridits om.
            </seg>
          </u>
          <u>
            <seg>
              När det gäller erfarenheter genomfördes det för det första under
              den borgerliga regeringen försök med finansiell samordning, 19931997.
              Resultaten blev kortare sjukskrivningar, kortare vårdköer och
              att sjukpenningkostnaden minskade med i snitt 16 %. Principen
              bidrag omvandlades till aktiva åtgärder i en samverkan. Det var
              och är en lyckad princip. Det fick en fortsättning jag säger bara
              Laholm, Stenungsund, Finspång och andra områden med lyckade resultat.
            </seg>
          </u>
          <u>
            <seg>
              Också två års erfarenheter har vi nu fått av halvmesyren, och
              tyvärr får jag lov att säga: Vad var det vi sade? Ett byråkratiskt
              synsätt, ett uppifrånperspektiv, en snäv målgrupp, begränsningar
              av hur mycket som får samordnas, och hittills är resultatet en
              flopp. Den 1 januari 2006 hade det inte hänt mycket, vilket är
              den senaste uppgift som jag har fått via riksdagens utredningstjänst.
              Och patienterna har fortsatt ont och åtgärderna behövs.
            </seg>
          </u>
          <u>
            <seg>
              Hans Karlsson svarar på frågan om det behövs förändringar i regelverket:
              Nej, det är inte aktuellt. Jag tycker att det är trist. Och vilka
              är det som är förlorarna? Jo, det är de många enskilda.
            </seg>
          </u>
          <u>
            <seg>
              Något som jag också tycker är väldigt tråkigt är att man saknar
              förtroende för den lokala och den regionala nivån. Jag har besökt
              många kommuner, landsting och regioner där man säger: Vi vet hur
              vi vill lägga upp det här, men vi behöver inte direktiv och uppifrånstyrande
              regelverk, utan låt oss bygga upp vår egen organisation. Finspång
              är väl det allra bästa exemplet på det. Vi behöver mindre av nej,
              fy, usch, reglering och ersätta det med mer av att prova, förnya,
              jobba lokalt och flexibelt. Huvudsaken är att det blir resultat.
            </seg>
          </u>
          <u>
            <seg>
              Jag vill avsluta med en följdfråga. Låt det inte gå prestige
              i detta. Varför inte, Hans Karlsson, bejaka självklarheter, de
              erfarenheter vi har och att de på den lokala och den regionala
              nivån faktiskt kan göra ett bra jobb de också? Och varför, slutligen,
              behövs det ett uppdrag till Försäkringskassan, Ams och Socialstyrelsen
              att stödja utvecklingen av finansiell samordning, om det är så,
              som ministern säger, att allt är så väldigt bra?
            </seg>
          </u>
          <note type="speaker">
            Anf. 19 LINNÉA DARELL (fp):
          </note>
          <u>
            <seg>
              Herr talman! Jag vill gärna haka på den här interpellationsdebatten
              som Kenneth Johansson har initierat. Precis som det står i interpellationen
              väckte Centern och Folkpartiet tillsammans en motion med en rad
              förslag när den nuvarande lagstiftningen infördes. Men det var
              som sagt inte nytt då att kunna arbeta med finansiell samordning,
              i alla fall inte för oss som tror på idén. Vi lade i den motionen
              fram ett förslag kring tillåtande regelverk som skulle göra det
              möjligt att aktivt arbeta med åtgärder, till nytta för enskilda
              människor och till nytta för oss alla som skattebetalare. Det
              måste ju vara bättre att använda pengarna till rätt saker, vilket
              man hade kunnat göra här.
            </seg>
          </u>
          <u>
            <seg>
              Jag ska inte gå in på diskussionen om rehabiliteringsinsatser.
              Ministern och jag ska ju ha en interpellationsdebatt på måndag,
              så då får vi väl prata mer om det. Men jag måste säga att jag
              blir djupt bekymrad när jag ser svaret från ministern. Det är
              ju sannerligen ingen framgång att man efter två år inte har nått
              längre än vad redovisningen som vi nu får visar. 35 förbund och
              57 kommuner är ju peanuts i sammanhanget. Jag förstår att regeringen
              nu har givit ett uppdrag till andra myndigheter att skjutsa på,
              för det lär inte gå så snabbt. Min ena fråga till ministern är
              då: Vilken tid är du beredd att låta den här utvecklingen ta för
              att det ska bli en ordentlig effekt av detta? Hade man utvecklat
              i stället för att avveckla 1997, för snart tio år sedan, och hade
              man låtit Socsamförsöken som nu finns utvecklas, permanentas och
              bli möjliga, till exempel i Finspång som nämndes här tidigare,
              hade vi varit betydligt längre på väg.
            </seg>
          </u>
          <u>
            <seg>
              Ministern säger i svaret att det har införts en möjlighet för
              försäkringskassa, länsarbetsnämnd, landsting och kommun att bedriva
              finansiell samordning genom att på lokal och regional nivå bilda
              förbund. Men det är ju allt eller inget. Det som händer nu i Finspång,
              som ju haft omvittnat goda resultat, är att man förbereder sig
              för en nedtrappning och en anpassning till nuvarande lagstiftning.
              Det är ju verkligen inte att gå framåt i den här frågan utan tvärtom.
            </seg>
          </u>
          <note type="speaker">
            Anf. 20 Statsrådet HANS KARLSSON (s):
          </note>
          <u>
            <seg>
              Herr talman! Den här frågan känns väldigt bekant. Den avgjordes
              ju för mer än två år sedan i den här kammaren. Då hade vi debatten
              om vilket system vi skulle ha, och majoriteten i den här kammaren
              bestämde sig för det system som nu gäller. Det blev det system
              som vi föreslog och det blev inte ert. Det är väl det som föranleder
              att vi fortsätter att debattera detta förstås, och det ska vi
              väl göra. Ni känner behov av att då och då tala om att det borde
              ha varit på ett annat sätt. Så kan det ju vara. När majoriteten
              bestämmer ett och minoriteten tycker något annat får man väl återkomma.
              Jag tar gärna den debatten.
            </seg>
          </u>
          <u>
            <seg>
              Linnéa Darell säger att det inte är någon framgång. Men det är
              definitivt inget misslyckande, måste jag ändå säga, med 35 samordningsförbund
              och nästan 60 kommuner. Exakt hur många det är i dag vet vi inte
              riktigt. Det här är ju någonting som pågår. Jag har i alla fall
              en bestämd känsla av att omkring tio samordningsförbund till är
              under uppbyggnad, och då tillkommer det ytterligare ett stort
              antal kommuner. Det blir väl aldrig alla, men det ska det väl
              kanske inte bli när man själv får bestämma vad man vill göra med
              den här typen av samverkan.
            </seg>
          </u>
          <u>
            <seg>
              När det gäller resultaten gjorde vi på ett annat sätt än det
              som ni tänkte er. Vårt sätt, våra insatser tillsammans med allt
              som har gjorts utöver det som regering och riksdag bestämmer,
              har på tre år gett en 30-procentig minskning av sjukfrånvaron.
              Vart tredje sjukfall är borta sedan vi började med den här typen
              av åtgärder, där finansiell samordning ingick och var en. Jag
              såg då inga förslag från oppositionen, Centerpartiet och Folkpartiet,
              som hade några som helst förutsättningar att ge en större minskning
              av sjukfrånvaron, verkligen inte. Men det kanske ni ändå hävdar.
            </seg>
          </u>
          <u>
            <seg>
              Den 30-procentiga minskningen har skett under tre år beroende
              på de åtgärder som är vidtagna. Nu kommer ytterligare åtgärder.
              150 000 personer, de som har tidsbegränsad sjuk- och aktivitetsersättning
              och de som har varit sjukskrivna mer än två år, kommer att få
              förstärkta insatser när man går igenom och försöker säkerställa
              att man har relevanta insatser för de personerna.
            </seg>
          </u>
          <u>
            <seg>
              Sjukvården kommer nu under de närmaste tre åren att kunna tillföras
              3 miljarder om det är så att man förbättrar sin roll i sjukskrivningsprocessen.
              Det är ju en ingång i den här frågan som tangerar lite av det
              som ni förordade i er modell för finansiell samordning. Vi har
              från den 1 januari infört verktyg för arbetsförmedlingarna som
              kan användas till den som är sjukskriven men som har en anställning
              och som inte kan komma tillbaka till sitt gamla arbete och sin
              gamla arbetsgivare just för att underlätta återgång till arbetet.
              Det kommer att göra det möjligt att sjukfrånvaron minskar ytterligare
              till gagn för, naturligtvis, enskilda individer, företagen och
              samhället.
            </seg>
          </u>
          <note type="speaker">
            Anf. 21 KENNETH JOHANSSON (c):
          </note>
          <u>
            <seg>
              Herr talman! Det var ju inte mycket av kommentarer till de frågor
              som jag har ställt utan det sades egentligen bara att den här
              frågan avgjordes för två år sedan. Vi tillåter oss naturligtvis
              att vara revisorer och kontrollera hur de beslut som fattas här
              fungerar. Och detta har hittills inte fungerat. Detta har blivit
              en flopp hittills. Vi tillåter oss också att peka på att vi har
              ett bättre alternativ. Det blev nedröstat för två år sedan, men
              jag hoppas att majoriteten till hösten kommer att ställa sig bakom
              en lokalt finansierad, flexibel, finansiell samordning.
            </seg>
          </u>
          <u>
            <seg>
              Jag vill också erinra Hans Karlsson om att det inte var så länge
              sedan, fem år sedan, som vi träffade en uppgörelse i den här kammaren
              så att det fanns en majoritet för en lokalt finansierad finansiell
              samordning. Den uppgörelsen ingick i en handlingsplan för hälso-
              och sjukvård och antogs år 2000. Detta har inte verkställts, och
              det har varit ett direkt svek från regeringens sida. Det var en
              dyrköpt läxa för oss som var med och gjorde de handslagen. Hans
              Karlsson var personligen inte med, men regeringen är kollektivt
              ansvarig för de uppgörelser som träffas. Det glömmer inte jag.
            </seg>
          </u>
          <u>
            <seg>
              Det som det nu handlar om, menar jag, är att vi måste dra lärdom
              av att det hittills inte har blivit särskilt stora resultat. Det
              finns vid årsskiftet 35 samordningsförbund, endast 57 kommuner.
              9 av 21 regioner och landsting hade inga samordningsförbund. Statens
              finansiella medverkan uppgick vid årsskiftet till 80 miljoner
              kronor. I vårt upplägg, i alliansens upplägg, handlar det, ministern,
              om miljarder. Det handlar om muskler för att kunna åtgärda det
              som jag tror att vi är överens om är viktigt; att få ned ohälsan
              så att människor mår bra, kan gå till sina jobb och slipper vara
              passiviserade och sjukskrivna.
            </seg>
          </u>
          <u>
            <seg>
              Finspång har ju en förlängd försökslagstiftning till utgången
              av 2006. Och vad säger man i Finspång om vi frågar vad ministerns
              modell skulle innebära för dem jämfört med den de har i dag? Jo,
              de skulle få en samordning från ca 216 miljoner kronor i dag till
              6 miljoner kronor per år. De skulle, upplever de, få se ett helhetsansvar
              som försvinner i och med att målgrupperna begränsas. Barn, ungdomar
              och äldre utesluts från den samverkansform som man i dag bedriver.
              De upplever också att samverkanskulturen lokalt, som de själva
              kallar för Socsamandan, riskerar att begränsas om man, som man
              nu tvingas till, måste leta möjligheter till nedtrappning och
              anpassning av sin verksamhet. Detta är inte att visa respekt för
              den lokala nivån, och mitt, Centerpartiets och alliansens besked
              är att de ska ha möjligheter, och andra regioner, landsting och
              kommuner ska ha möjligheter, att jobba på de sätt som man själv
              finner lämpliga. Det ger möjligheter inför framtiden.
            </seg>
          </u>
          <u>
            <seg>
              Det är också så att Centerpartiet och alliansen har redovisat
              andra förslag när det gäller arbetslivsinriktad rehabilitering.
              Men det ser ut som att det får bli en debatt en annan gång om
              de delarna. Vi håller oss till finansiell samordning nu.
            </seg>
          </u>
          <note type="speaker">
            Anf. 22 LINNÉA DARELL (fp):
          </note>
          <u>
            <seg>
              Herr talman! Hans Karlsson refererar till att det var en debatt
              för två år sedan, och så blev det majoritet för det här systemet.
              Ja, visst är det så. Men jag skulle inte vilja säga att det är
              vårt behov, Folkpartiets och Centerns, att påminna om förslagen
              för deras egen skull. Det är ju faktiskt så att erfarenheten så
              här långt visar att vårt förslag hade varit bättre. Då finns det
              väl all anledning att ta upp det i en debatt här i kammaren.
            </seg>
          </u>
          <u>
            <seg>
              Så säger ministern också att vi pratar om Finsam, men ni har
              minsann, regeringen alltså, haft en rad andra åtgärder. Det har
              ju vi också. Det är långt ifrån bara den finansiella samordningen,
              men eftersom vi redan från början visste att den var framgångsrik
              har vi ju betonat den mycket. Ministern säger också att nu får
              sjukvården 3 miljarder på tre år för att göra det som man faktiskt
              hade kunnat göra genom finansiell samordning. Det uppfattade jag
              att vi var rätt överens om. De 3 miljarderna kunde ha använts
              bättre, till exempel till förebyggande åtgärder i flera olika
              sammanhang.
            </seg>
          </u>
          <u>
            <seg>
              Jag konstaterade på slutet att svaret på frågorna är att det
              inte behöver göras något annat utan att man fortsätter att se
              tiden an. Det är bara beklämmande att se att på ett område där
              enskilda människor kommer i kläm väldigt ofta, och där samhällets
              kostnader är som störst, tycker ministern att man ska se tiden
              an. Vi brukar ju höra från socialdemokratiska ministrar att man
              är stolt men inte nöjd. Här verkar man tyvärr också vara nöjd.
            </seg>
          </u>
          <note type="speaker">
            Anf. 23 Statsrådet HANS KARLSSON (s):
          </note>
          <u>
            <seg>
              Herr talman! Det där med om jag är nöjd eller inte ska jag verkligen
              återkomma till, men tillkomsten av samordningsförbund inom den
              finansiella samverkan fortsätter ju. Vi får se hur många som kommer
              i gång, hur många som vill vara med i den möjlighet som erbjuds
              inom detta nationella regelverk.
            </seg>
          </u>
          <u>
            <seg>
              Det är inte bara fråga om kvantitet. Det är också fråga om kvalitet.
              Hur inriktningen är på arbetet inom samordningsförbunden vet jag
              inte i dag. Det kommer vi att veta mer om när Statskontoret kommer
              med sin nästa rapport. Den kommer att behandla just inom vilka
              områden och på vilket sätt man har arbetat och vilken inriktning
              man har på den finansiella samverkan inom ramen för den ordning
              som nu gäller.
            </seg>
          </u>
          <u>
            <seg>
              Så det får vi se. Vi får väl fortsätta att debattera detta. Jag
              vill bara återknyta till vad jag sade i mina tidigare inlägg,
              att finansiell samordning inte är en åtgärd som ensam skulle ha
              någon som helst förutsättning att klara hela det komplex av insatser
              och åtgärder som behövs på alla nivåer för att öka hälsan i arbetslivet
              och förbättra människors möjlighet att komma tillbaka snabbare
              efter sjukskrivning. Det var en del. En rad andra saker har genomförts
              och ytterligare mer kommer. Det är väl ändå det sammantagna resultatet
              man får titta på om man ska, så här långt, recensera hur regeringens
              arbete med hela sjukfrånvarofrågan har gått.
            </seg>
          </u>
          <u>
            <seg>
              Jag fick ju de första interpellationerna och frågorna när jag
              tillträdde för tre år sedan. De var väldigt skarpt formulerade
              ungefär så här: Hur tänker ministern göra för att minska sjukfrånvaron?
              De frågorna får jag inte längre, och det är klart att det beror
              på att de inte är relevanta att ställa. Regeringen satte för tre
              år sedan upp ett mål, nämligen att halvera sjukfrånvaron fram
              till 2008, på sex år. Det har gått tre av de sex åren, och vi
              har klarat hälften av målet.
            </seg>
          </u>
          <u>
            <seg>
              Vi ligger på 30 %. Vi ska minska med ytterligare 20 % för att
              halveringen ska bli genomförd. Det ligger verkligen inom räckhåll.
              Det finns alla förutsättningar att nå dit. Jag ska inte tillskriva
              regeringen och mig själv någon stor del i detta, men vi har naturligtvis
              en del. Det har betydelse vad vi beslutar och gör i den här kammaren.
              Men det har också stor betydelse hur man arbetar ute på arbetsplatserna
              och hur människor medverkar på olika sätt för att komma till rätta
              med detta stora samhällsproblem som kom för sexsju år sedan.
            </seg>
          </u>
          <u>
            <seg>
              Alla har bidragit på ett väldigt förtjänstfullt sätt. Jag har
              deltagit i en konferens på förmiddagen med parterna. De redovisade
              sina insatser för att förbättra hälsan i arbetslivet på arbetsplatserna.
              Det är imponerande insatser som görs.
            </seg>
          </u>
          <u>
            <seg>
              Sammantaget ser det riktigt bra ut så här långt. Vi får hoppas
              att det gör det också om ytterligare tre år.
            </seg>
          </u>
          <note type="speaker">
            Anf. 24 KENNETH JOHANSSON (c):
          </note>
          <u>
            <seg>
              Herr talman! Att finansiell samordning endast är en del av allt
              som behöver göras är vi helt överens om. Det är dock en viktig
              del som, om den används på ett klokt och offensivt sätt, ger stora
              möjligheter och resurser och hela tiden sätter den enskilda människan,
              som har behov av en insats, i centrum.
            </seg>
          </u>
          <u>
            <seg>
              Debatten visar att situationen är ganska låst när det gäller
              finansiell samordning. Självklarheter, erfarenheter och lokala
              kunskaper är något som uppenbarligen inte betyder så mycket. Det
              är uppifrån, från regering, departement och centrala myndigheter
              som man vet bäst. Det stör mig väldigt mycket.
            </seg>
          </u>
          <u>
            <seg>
              Det finns två tydliga alternativ. Det ena är det som jag, Centerpartiet
              och alliansen, pläderar för, nämligen att öka möjligheten för
              en lokal finansiell samordning där vi använder passiva medel på
              ett offensivt sätt och med kraft och tilltro till den lokala och
              regionala nivån för att korta vårdköer och rehabilitera.
            </seg>
          </u>
          <u>
            <seg>
              Alternativet till det är regeringen och de övriga i vänsterkartellen
              som pratar mycket men trots allt handlar ganska lite och inte
              utnyttjar de möjligheter som finns för att människor ska slippa
              ha ont och ges möjlighet att komma tillbaka till jobbet och arbetsgemenskapen.
            </seg>
          </u>
          <u>
            <seg>
              För Centerpartiet är den stora utmaningen och vi brinner för
              uppgiften att få ned gigantiska sjukskrivningstal och bryta utanförskap
              på arbetsmarknaden, vilket s-regeringen misslyckats med hittills.
              Inte minst för att människor som har det svårt ska få en bättre
              framtid är det viktigt att vi får komma till handling.
            </seg>
          </u>
          <note type="speaker">
            Anf. 25 Statsrådet HANS KARLSSON (s):
          </note>
          <u>
            <seg>
              Herr talman! Vi blir inte ense den här gången heller, Kenneth
              Johansson. Jag fäste mig vid din inledning i början av debatten
              där du konstaterade att det är bättre att man kan komma tillbaka
              tidigare och att man får förebyggande insatser. Som avslutning
              säger du att vi, det vill säga Centerpartiet och alliansen, inte
              vill att människor ska fara illa utan att man ska få möjlighet
              till hjälp och stöd. Om det är vi alldeles överens. Jag vill inte
              tolka Kenneth Johansson som att han menar att regeringen och majoriteten
              i kammaren skulle vara av en annan uppfattning och att vi inte
              vill att människor ska ha möjlighet till ett värdigt liv och komma
              tillbaka snabbt.
            </seg>
          </u>
          <u>
            <seg>
              Vi är inte ense om metoderna, men att stödja och hjälpa människor
              med tidiga insatser och förebyggande åtgärder är nödvändigt. Det
              är vi överens om. Hur det ska ske och hur vi ska göra får vi fortsätta
              att debattera. Tack för den här debatten.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Svar på interpellation 2005/06:207 om § 39 i lagen om anställningsskydd
          </note>
          <note type="speaker">
            Anf. 26 Statsrådet HANS KARLSSON (s):
          </note>
          <u>
            <seg>
              Herr talman! Camilla Sköld Jansson har mot bakgrund av företaget
              Connex uppsägning av Sekos klubbordförande Per Johansson ställt
              mig ett antal frågor. Hon undrar om jag är beredd att förstärka
              löntagarinflytandet i situationer där domstol ogiltigförklarat
              en uppsägning eller ett avsked, om jag är beredd att ge fackligt
              förtroendevalda ett särskilt skydd i nämnda situationer samt om
              jag är beredd att skärpa sanktionerna mot arbetsgivare som trotsar
              domstolsutslag om ogiltigförklarande av uppsägningar och avsked.
              Hon undrar även om jag har utvärderat det norska systemet.
            </seg>
          </u>
          <u>
            <seg>
              Inledningsvis vill jag säga att jag inte kan kommentera det enskilda
              fall som Camilla Sköld Jansson tar upp i sin interpellation.
            </seg>
          </u>
          <u>
            <seg>
              Jag instämmer i vikten av att reglerna om anställningsskydd respekteras
              och inte kringgås. Skyddet för de förtroendevalda är en viktig
              del av vår demokrati. Det är en viktig förutsättning för att den
              svenska modellen ska fungera att fackligt förtroendevalda kan
              utöva sina uppgifter. Det går att skönja en hårdnande attityd
              till förtroendevalda. Jag är uppmärksam på detta och följer noga
              utvecklingen.
            </seg>
          </u>
          <u>
            <seg>
              När det gäller huruvida jag är beredd att förstärka löntagarinflytandet
              i situationer där domstol ogiltigförklarat en uppsägning eller
              ett avsked är det här en svår avvägning som måste göras. LAS är
              en skyddslagstiftning. Samtidigt måste ohållbara situationer kunna
              lösas.
            </seg>
          </u>
          <u>
            <seg>
              Det är min uppfattning att de starka kraven på saklig grund för
              att en uppsägning eller ett avskedande ska vara tillåtet samt
              möjligheten till ogiltigförklaring när så inte är fallet normalt
              är tillräcklig för att förhindra avskedanden och uppsägningar
              på lösa grunder och att möjligheten i 39 § LAS ska ses som en
              säkerhetsventil.
            </seg>
          </u>
          <u>
            <seg>
              När det gäller om jag är beredd att ge fackliga förtroendevalda
              ett särskilt skydd i nämnda situationer är lagen om anställningsskydd
              inte det enda skydd som finns för fackligt förtroendevalda. Ett
              annat viktigt skydd för både fackliga förtroendemän och andra
              arbetstagares föreningsrätt finns genom reglerna i medbestämmandelagen.
            </seg>
          </u>
          <u>
            <seg>
              En uppsägning som riktas mot en facklig förtroendeman uteslutande
              på grund av att han eller hon är fackligt aktiv är inte sakligt
              grundad. En sådan uppsägning är samtidigt en föreningsrättskränkning
              enligt 8 § i medbestämmandelagen.
            </seg>
          </u>
          <u>
            <seg>
              Därutöver finns också genom förtroendemannalagen ett särskilt
              skydd för att fackligt förtroendevalda ska kunna bedriva sitt
              arbete på arbetsplatserna.
            </seg>
          </u>
          <u>
            <seg>
              Jag menar också att det vid sidan av lagstiftningen borde finnas
              andra starka incitament för en arbetsgivare att inte missbruka
              möjligheterna att köpa ut arbetstagare. Det handlar om sådana
              saker som att framstå som en attraktiv arbetsgivare och att upprätthålla
              ett gott renommé bland kunder och allmänhet. Här är det också
              viktigt att arbetsplatser där det eventuellt råder missförhållanden
              lyfts fram. Detta kan ju inte minst de fackliga organisationerna
              göra.
            </seg>
          </u>
          <u>
            <seg>
              När det gäller frågan om jag är beredd att skärpa sanktionerna
              mot arbetsgivare som trotsar domstolsutslag om ogiltigförklarande
              av uppsägningar och avsked är svaret att jag noga följer utvecklingen
              just nu.
            </seg>
          </u>
          <u>
            <seg>
              Slutligen: Någon studie av det norska systemet har inte gjorts.
            </seg>
          </u>
          <note type="speaker">
            Anf. 27 CAMILLA SKÖLD JANSSON (v):
          </note>
          <u>
            <seg>
              Herr talman! Jag vill börja med att tacka arbetslivsministern
              för svaret. Vi ska naturligtvis inte diskutera enskilda ärenden,
              men faktum är att Per Johansson, Sekos klubbordförande, och det
              som har hänt honom har rest en hel del viktiga principiella frågeställningar
              som vi som lagstiftare bör ta tag i. De turer som har varit menar
              jag visar på att det finns ett starkt behov av att stärka skyddet
              för löntagare i allmänhet och för fackliga förtroendevalda i synnerhet.
            </seg>
          </u>
          <u>
            <seg>
              Vi får tyvärr inga indikationer på att det är något konkret på
              gång i Regeringskansliet, annat än att arbetslivsministern tänker
              följa utvecklingen noga. Förhoppningsvis finns det ändå en beredskap
              på Regeringskansliet och tankar kring hur man ska kunna gå vidare
              med de här frågorna. Jag hoppas att vi i denna debatt ska kunna
              borra lite djupare i de olika frågeställningar som handlar om
              anställningstrygghet, inte minst för fackliga företrädare.
            </seg>
          </u>
          <u>
            <seg>
              Jag ska börja med att ta upp § 39 i LAS. Det är en paragraf som
              underlättar för arbetsgivarna att köpa ut en anställd som man
              har sagt upp på felaktig grund. Jag tycker att man kan ifrågasätta
              principen, alltså att utgångspunkten ska vara att man ska göra
              det enkelt för en arbetsgivare att gå runt en fällande dom. Självklart
              måste det finnas ventiler. Det finns ju situationer där det faktiskt
              är orimligt att arbetstagaren går tillbaka till en arbetsplats.
              Men man kan ju ifrågasätta om det ska vara själva utgångspunkten.
            </seg>
          </u>
          <u>
            <seg>
              Det är i detta sammanhang som Norge är intressant att studera.
              Norsk lagstiftning utgår från att den anställde ska ha jobbet
              tillbaka. I Norge kan en arbetsgivare inte ensidigt bestämma att
              man vill köpa ut en person, utan det är domstolen som gör det,
              och det finns så att säga en bevisordning, alltså att det ska
              vara uppenbart orimligt att anställningen fortsätter. Vi har via
              fackliga kontakter i Norge fått fram att det är ovanligt att den
              anställde inte går tillbaka till en arbetsplats när den norska
              motsvarigheten till Arbetsdomstolen har ogiltigförklarat en uppsägning
              eller ett avsked.
            </seg>
          </u>
          <u>
            <seg>
              Jag har försökt titta på hur det ser ut statistiskt i Sverige.
              Och jag har inte hittat färskare siffror än från början av år
              2000 och 2001. Men enligt dessa siffror ogiltigförklarade AD 13
              uppsägningar och avskedanden, och enbart 2 av dessa personer gick
              tillbaka till arbetet. Dessa siffror har några år på nacken. Men
              det finns ingen anledning att tro att det skulle se annorlunda
              ut i dag. Tvärtom är väl de signaler som kommer inte minst från
              fackliga organisationer att detta är ett problem. Det går inte
              heller att få fram exakta uppgifter, av naturliga skäl, om hur
              många som köps ut när orsaken kanske egentligen är att man vill
              bli av med en stridbar facklig företrädare.
            </seg>
          </u>
          <u>
            <seg>
              I fråga om detta tycker Vänsterpartiet och även LO-kongressen
              att det faktiskt är rimligt att § 39 inte ska användas vid uppsägning
              eller avskedande just när det gäller fackligt förtroendevalda
              efter det att AD har ogiltigförklarat en uppsägning eller ett
              avskedande.
            </seg>
          </u>
          <u>
            <seg>
              Men såvitt jag förstår av interpellationssvaret delar regeringen
              och Hans Karlsson inte denna uppfattning, eller finns det några
              öppningar till att diskutera § 39 just när det gäller fackligt
              förtroendevalda?
            </seg>
          </u>
          <note type="speaker">
            Anf. 28 Statsrådet HANS KARLSSON (s):
          </note>
          <u>
            <seg>
              Herr talman! Först och främst ska det finnas ett starkt ekonomiskt
              tryck på arbetsgivare att respektera domar. Om detta tror jag
              att vi kan vara helt överens. Jag vill i varje fall deklarera
              att detta är väldigt viktigt. Det är det synsätt som ligger bakom
              den konstruktion som vi har när det gäller §§ 38 och 39 i LAS
              i dag.
            </seg>
          </u>
          <u>
            <seg>
              Jag ska säga något om Norge. Jag sade att vi inte har studerat
              det närmare. Jag tror emellertid inte, Camilla Sköld Jansson,
              att det är så förfärligt stor skillnad i praktiken mellan utfallet
              från det norska systemet och det svenska. Det blir också i det
              norska systemet så att en anställning avvecklas vid någon tidpunkt
              och att det träffas överenskommelser eller uppgörelser om priset
              för det. Jag ville bara redovisa min allmänna syn när det gäller
              Norge.
            </seg>
          </u>
          <u>
            <seg>
              Beträffande frågan om det finns anledning att göra en ändring
              handlar det om två saker. Camilla Sköld Jansson tar upp frågan
              om vi ska ändra på principerna eller på synsättet när det gäller
              konstruktionen av en sådan här blockerande lagstiftning som ska
              försvåra eller helst förhindra att arbetsgivare köper ut någon
              eller om vi ska ändra beloppsstorleken. Det tredje är om det i
              den paragrafen ska göras någon särskild förstärkning för förtroendevalda.
              Vilken av dessa frågor finns det skäl att uppehålla sig vid?
            </seg>
          </u>
          <u>
            <seg>
              Jag kan säga rätt upp och ned nu att jag för min egen del faktiskt
              ännu inte vet om det finns skäl att ändra eller inte. Det är möjligt
              att det gör det. Jag överblickar just nu inte omfattningen av
              problemet. Jag möter det. Som jag sade i interpellationssvaret
              är det en hårdnande attityd på arbetsplatserna, och detta sker
              mot förtroendevalda. Jag märker det också. Omfattningen av det
              och utfallet av domarna har jag inte grepp om. Därför är mitt
              uppriktiga svar att jag faktiskt inte vet. Därför vill jag varken
              avvisa möjligheten att vara med och diskutera en förändring eller
              lova den, eftersom jag inte heller kan göra det. Detta är något
              som får diskuteras och processas, och vi får skaffa oss mer kunskap
              om hur läget ser ut i dag.
            </seg>
          </u>
          <note type="speaker">
            Anf. 29 CAMILLA SKÖLD JANSSON (v):
          </note>
          <u>
            <seg>
              Herr talman! Det är sant att det finns olika vägar att gå. Man
              kan fundera på principer, man kan fundera på storleken på skadestånden,
              och man kan fundera på om de förtroendevalda ska undantas. Men
              det viktiga är att det inte bara blir funderingar utan att det
              faktiskt händer någonting. Detta är ju uppenbarligen ett konkret
              problem, både att det finns faktiska exempel och att lagstiftningen
              skickar ut en signal om att man som facklig förtroendevald inte
              kan känna sig säker därför att denna möjlighet finns.
            </seg>
          </u>
          <u>
            <seg>
              Om man tittar på den statistik som jag hänvisar till är det uppenbarligen
              så att dagens storlek på skadestånd inte avskräcker arbetsgivaren
              från att köpa ut den anställde, utan mycket tyder på att det sker
              i väldigt stor omfattning. Vikten av att man gör någonting är
              stor. Vi i Vänsterpartiet menar att man åtminstone borde börja
              med att undanta de förtroendevalda.
            </seg>
          </u>
          <u>
            <seg>
              En annan problematik som också har dykt upp, om jag får använda
              mig av Per Johansson igen, gäller lojaliteten gentemot arbetsgivaren
              å ena sidan och yttrandefriheten å andra sidan. Hans Karlsson
              nämner ju i sitt interpellationssvar just de krav som finns när
              det gäller saklig grund för uppsägning. Med dagens lagstiftning
              kan kritik mot arbetsgivaren räcka för att säga upp någon med
              saklig grund. Det har att göra med att det finns brister i yttrandefriheten.
              Det är allmänt en stor demokratifråga. Men särskilt allvarligt
              är det eftersom det också begränsar det fackliga arbetet.
            </seg>
          </u>
          <u>
            <seg>
              Nu vet jag att just yttrandefrihetsfrågorna ligger på justitieministerns
              bord. Men när det gäller innehållet i saklig grund är det arbetslivsministerns
              fråga. Även där finns det lite olika vägar att gå. Vi från Vänsterpartiet
              har länge kämpat för att yttrandefriheten ska gälla hela arbetsmarknaden,
              alltså även privat och också det som är offentligt finansierat
              men som är ute på entreprenad. Det är en diskussion. Men även
              där borde man kunna titta på ett särskilt skydd när det gäller
              de fackligt förtroendevalda eftersom det är så grundläggande och
              viktigt att vi kan driva ett offensivt fackligt arbete.
            </seg>
          </u>
          <u>
            <seg>
              Min fråga till Hans Karlsson är om han är beredd att titta på
              frågan om att stärka yttrandefriheten för fackligt förtroendevalda,
              alltså att det inte ska vara möjligt att avskeda och säga upp
              en fackligt förtroendevald med hänvisning till att denne i sitt
              fackliga arbete har riktat kritik mot arbetsgivaren.
            </seg>
          </u>
          <note type="speaker">
            Anf. 30 Statsrådet HANS KARLSSON (s):
          </note>
          <u>
            <seg>
              Herr talman! Den sista frågan vill jag inte kommentera eftersom
              den ligger inom Justitiedepartementets ansvarsområde och inte
              mitt.
            </seg>
          </u>
          <u>
            <seg>
              När det gäller frågan om hur det blir och hur många som köps
              ut har jag inte en alldeles komplett uppfattning om det. Men det
              är klart att mycket av det som görs är förhandlingsuppgörelser
              som inte är en direkt följd av beloppsnivåerna som anges i LAS.
            </seg>
          </u>
          <u>
            <seg>
              Det är klart att den typen av förhandlingslösningar sker hela
              tiden. Som gammal förhandlare känner jag väl till att lagens nivåer
              är normerande för uppgörelser. Normerande är kanske starkt sagt.
              De är vägledande för ersättningarna, men de hamnar ganska ofta
              ganska långt under. Det måste man säga.
            </seg>
          </u>
          <u>
            <seg>
              Herr talman! När vi talar om beloppsgränser kan det mer som en
              sakupplysning var bra att veta följande, utan att lägga någon
              direkt värdering i det, även om det kommer att märkas att jag
              ändå gör det lite grann. Den kostnad som en arbetsgivare får ta
              om det är så att man trotsar en dom och inte tar tillbaka någon
              som skulle ha rätt att komma tillbaka till arbetsplatsen varierar
              från en och en halv årslön till fyra årslöner.
            </seg>
          </u>
          <u>
            <seg>
              Det lägsta är sex månadslöner om man har varit anställd mindre
              än sex månader. Det högsta är fyra årslöner om man har varit anställd
              väldigt länge och också är över 60 år. Däremellan pendlar det.
              Det ligger mellan en och en halv årslön upp till två årslöner
              eller tre årslöner för den som inte är över 60 år. Det är vad
              vi diskuterar.
            </seg>
          </u>
          <u>
            <seg>
              Fyra årslöner för dem som är över 60 år är 960 000 kr. Det är
              640 000 kr för den som har varit anställd i minst tio år och inte
              får komma tillbaka till arbetet. Det är knappt tre årslöner. Det
              är möjligt att det inte avskräcker arbetsgivare tillräckligt starkt.
              Vi får diskutera om man behöver ändra på det. Men jag är inte
              beredd att göra det här i dag.
            </seg>
          </u>
          <note type="speaker">
            Anf. 31 CAMILLA SKÖLD JANSSON (v):
          </note>
          <u>
            <seg>
              Herr talman! Frågan om kritik mot arbetsgivaren ska vara tillräckligt
              för att med saklig grund säga upp någon måste vara arbetslivsministerns
              bord. Jag kan inte se något annat. Det är en grundläggande fråga
              som på ett avgörande sätt påverkar förutsättningarna för fackligt
              arbete att man inte ska kunna bli uppsagd enbart med hänvisning
              till det.
            </seg>
          </u>
          <u>
            <seg>
              Det stämmer att det ibland blir förhandlingslösningar och att
              statistik inte säger allt. Det kan till och med vara så att det
              finns en stor problematik som inte alls visar sig i att det går
              till domstolsförhandling. Det skickar däremot ut signaler.
            </seg>
          </u>
          <u>
            <seg>
              Det är uppenbart med Connex och Per Johansson som exempel att
              vi har en lagstiftningsordning som mycket tydligt skickar ut signaler.
              Du ska som fackligt förtroendevald akta dig för att kritisera
              arbetsgivaren. Blir du uppsagd även om arbetsgivaren gör det på
              osaklig grund och på ett mycket tveksamt sätt, och Arbetsdomstolen
              säger att det är fel kan du ändå inte vara säker på att få tillbaka
              jobbet.
            </seg>
          </u>
          <u>
            <seg>
              Fakta ligger där på bordet. Från Vänsterpartiets sida menar vi
              helt klart att det måste åtgärdas. Vi vet tillräckligt om problemet
              för att kunna säga att någonting måste göras. Under debatten har
              vi också fört fram en rad konkreta förslag på vad som skulle kunna
              göras: Se över principen i 39 §. Se över sanktionsgraden. Fundera
              på detta med saklig grund så att inte kritik mot arbetsgivare
              ska vara tillräckligt för att säga upp fackligt förtroendevalda.
            </seg>
          </u>
          <u>
            <seg>
              Det finns problem. Men det finns möjligheter att lösa det. Jag
              menar att det är nödvändigt. Det fackliga arbetet är en grundbult
              i vår demokrati.
            </seg>
          </u>
          <note type="speaker">
            Anf. 32 Statsrådet HANS KARLSSON (s):
          </note>
          <u>
            <seg>
              Herr talman! Jag avvisar inte något av det Camilla Sköld Jansson
              pekar på som möjliga lösningar. Men jag vill heller inte ikläda
              mig en absolut uppfattning om huruvida allt eller en del av detta
              ska göras. Det återkommer jag gärna till.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2005/06:238 om lönebidrag
          </note>
          <note type="speaker">
            Anf. 33 Statsrådet HANS KARLSSON (s):
          </note>
          <u>
            <seg>
              Herr talman! Lars Gustafsson har frågat mig vilka åtgärder jag
              avser att vidta så att de nya reglerna beaktar den verklighet
              som många lönebidragsanställningar vilar på.
            </seg>
          </u>
          <u>
            <seg>
              Lönebidraget är en subvention som kan lämnas till en arbetsgivare
              som anställer en person som har nedsatt arbetsförmåga på grund
              av ett funktionshinder. Bidragsnivån fastställs i förhållande
              till det arbete som ska utföras och med hänsyn tagen till arbetstagarens
              arbetsförmåga. Lönebidraget får lämnas i längst fyra år. Stödet
              får förlängas utöver det fjärde anställningsåret endast om det
              efter särskild prövning bedöms motiverat med hänsyn till arbetstagarens
              arbetsförmåga. Omprövning av lönebidragets storlek ska ske regelbundet.
              Lönebidraget finns för att kompensera en nedsatt arbetsförmåga
              orsakad av ett funktionshinder och inte som en ersättning till
              ekonomiskt svaga arbetsgivare.
            </seg>
          </u>
          <u>
            <seg>
              Lars Gustafsson menar att regeringen i budgetpropositionen för
              2006 har minskat anslaget till anställningar med lönebidrag. Det
              är fel.
            </seg>
          </u>
          <u>
            <seg>
              I budgetpropositionen för 2005 beslutades om en tillfällig höjning
              av volymerna i lönebidrag motsvarande 160 miljoner kronor. Detta
              var en kompensation för att Samhall inte bedömdes ha möjlighet
              att anställa de personer som koncernen tilldelats medel för. Bland
              annat berodde det på den omstrukturering från industri- till tjänsteverksamhet
              som Samhall genomgick.
            </seg>
          </u>
          <u>
            <seg>
              Som aviserats i budgetpropositionen för 2006 har regeringen i
              stället skapat nya insatser som bland annat ska vara ett alternativ
              till anställning i Samhall. Sammantaget har ca 300 miljoner kronor
              anvisats för nya särskilda insatser för personer med funktionshinder.
              Det motsvarar ungefär 1 900 nya arbetstillfällen.
            </seg>
          </u>
          <u>
            <seg>
              Den nya modellen kommer att underlätta för personer som står
              långt ifrån arbetsmarknaden när det gäller både att hitta ett
              arbete men också att hitta rätt arbete. Tanken är att effektiviteten
              och träffsäkerheten i de olika insatserna ska öka så att rätt
              stöd ges till de arbetssökande.
            </seg>
          </u>
          <u>
            <seg>
              När det gäller ideella organisationer så är dessa viktiga arbetsgivare
              för personer med funktionshinder eftersom de ofta kan erbjuda
              lämpliga arbetsuppgifter. De anser sig också ta emot personer
              med omfattande funktionshinder och har därför fått höga bidragsnivåer
              beviljade av arbetsförmedlingen. Regeringen har därför beslutat
              om ett särskilt anordnarbidrag för just ideella organisationer
              i kombination med lönebidrag.
            </seg>
          </u>
          <u>
            <seg>
              Det flexibla lönebidragets storlek har alltid bedömts utifrån
              relationen mellan de arbetsuppgifter som ska utformas och graden
              av arbetsförmågan, vilket regeringen ville förtydliga i budgetpropositionen.
            </seg>
          </u>
          <u>
            <seg>
              Jag bedömer därför att konstruktionen med anordnarbidrag är utformad
              så att det är säkerställt att allmännyttiga organisationer inte
              har fått försämrade villkor utan i stället får en kompensation
              för vissa administrativa kostnader.
            </seg>
          </u>
          <note type="speaker">
            Anf. 34 LARS GUSTAFSSON (kd):
          </note>
          <u>
            <seg>
              Herr talman! Jag får tacka för svaret. Lönebidrag är en viktig
              del för många människor som på grund av funktionshinder eller
              andra hinder inte kan etablera sig på lika villkor på den ordinarie
              arbetsmarknaden. Många har genom lönebidraget fått en möjlighet
              att tjäna sitt uppehälle och en meningsfull sysselsättning. Dessutom
              har den allmännyttiga sektorn genom lönebidraget fått en stor
              möjlighet att ha en samhällsviktig funktion och även bedriva samhällsviktig
              verksamhet.
            </seg>
          </u>
          <u>
            <seg>
              Interpellationen grundar sig på faktiska möten och erfarenheter
              från representanter för ideella föreningar och företrädare för
              Ams i Hallands län och i Västra Götaland. Jag tänker inte inleda
              en debatt om budgetteknik. Men i regeringens budget under ramanslaget
              lönebidrag förespås en minskning bland annat med tanke på en minskad
              utbetalning av lönebidrag i framtiden.
            </seg>
          </u>
          <u>
            <seg>
              Regeringen anför också att man avser att följa olika utredningars
              förslag till förändringar. Det gäller Samhallsutredningen och
              Lönebidragsutredningen. Förslagen innebär en tydlig förändring
              i beviljandet av lönebidrag och införandet av utvecklingsanställningar,
              trygghetsanställningar och annat och en minskning av antalet lönebidragsanställningar.
            </seg>
          </u>
          <u>
            <seg>
              Det mest oroväckande för lönebidragsanställda och deras arbetsgivare
              i den allmännyttiga sektorn är det myndighetsdirektiv som gick
              ut vid årsskiftet om lönebidrag och som Ams delgivit sina underavdelningar
              i länet om en annan och hårdare linje när det gäller lönebidrag.
              Den har jag själv tagit ut på dess hemsida.
            </seg>
          </u>
          <u>
            <seg>
              Resultatet av flera förhandlingar blir att arbetsgivaren inte
              har råd att fortsätta anställningen eller att man drar ned på
              anställningsgraden. Oavsett vilket får detta till följd att den
              anställde får minskad inkomst eller ingen alls. Det blir då det
              offentliga samhället som genom andra olika bidrag i stället får
              finansiera kostnaden för den före detta anställde.
            </seg>
          </u>
          <u>
            <seg>
              Dessutom går den ideella sektorn miste om viktiga insatser inte
              bara för den drabbade utan för hela verksamheten som är beroende
              av anställningen. Ovanpå detta eroderas den länge efterlängtade
              höjningen av lönebidragsnivåerna som vi för övrigt välkomnar.
            </seg>
          </u>
          <u>
            <seg>
              Träffsäkerheten i de nya direktiven är inte bra. De missar i
              flera fall sitt mål då arbetstillfällena i den ideella sektorn
              ofta är speciellt anpassade utifrån den anställdes färdigheter
              och möjligheter på ett sätt som inte är möjligt på en konkurrensutsatt
              arbetsmarknad. De multihandikappade, som ministern åsyftar i sitt
              svar, som arbetsgivaren kan få en extra dagpenning för är en särskild
              grupp. Men det finns ett mycket stort spann av personer som inte
              kan ta ett arbete på den reguljära arbetsmarknaden, vilket bland
              annat utredningen gör gällande. Dessa personer gör i sitt nuvarande
              arbete en ovärderlig insats. Genom flexibilitet hos arbetsgivaren
              när det gäller att kunna ha överseende med att någon inte kan
              komma vissa dagar kan de få behålla sin anställning. Företrädare
              för det regionala Amskontoret bekräftar att de anser att det i
              vissa fall är svårt att neka fortsatt ersättningsnivå trots att
              man ser att nuvarande lösning är den bästa för arbetstagaren och
              dennes arbetsgivare.
            </seg>
          </u>
          <u>
            <seg>
              De nya reglerna tar inte heller hänsyn till att kostnaderna för
              den allmännyttiga sektorn har ökat. Som exempel kan nämnas handikappidrotten
              som har fått högre hyreskostnader av kommunen. Dessa föreningar
              står nu i valet mellan viktiga lönebidragsanställningar och lokalhyra
              för sina medlemmar. Jag kräver därför att det görs en översyn
              av de regler som Ams gav ut vid årsskiftet. Kan ministern tänka
              sig att se över dessa, bland annat till fromma för de allmännyttiga
              föreningarna?
            </seg>
          </u>
          <note type="speaker">
            Anf. 35 Statsrådet HANS KARLSSON (s):
          </note>
          <u>
            <seg>
              Herr talman! Lars Gustafsson, du har fel när du påstår att vi
              skulle ha gjort en mindre volym. Vi har inte det. Det är inte
              en volymminskning. Det är inte heller så att vi har försämrat
              villkoren för de allmännyttiga anordnarna av lönebidrag eller
              arbetsgivarna. Det är en annan teknik som vi har använt; det utgår
              jag från att Lars Gustafsson har noterat. Men kompensationsgraden
              är densamma.
            </seg>
          </u>
          <u>
            <seg>
              Du säger att konstruktionerna leder till att de anställda med
              lönebidrag får lägre lön. Det ska de inte ha. De ska ha lön enligt
              avtal. Lönebidraget är till för att kompensera arbetsgivaren för
              den lägre produktivitet om man nu vill prata i de termerna som
              en person med lönebidrag har. Det är det som är skälet till att
              man har lönebidrag. Det beror på att man inte har en produktivitet
              upparbetad på det sätt som många andra, som inte har lönebidrag,
              har. Lönebidraget ska kompensera detta. Det ska kompensera brister,
              ofullkomligheter och oförmågor som kan drabba oss människor permanent
              eller tillfälligt.
            </seg>
          </u>
          <u>
            <seg>
              Det som Lars Gustafsson nämner är typiska exempel på sådant som
              lönebidraget är till för att kompensera. Min uppfattning är att
              vi inte alls har gjort några dramatiska förändringar på det sätt
              som Lars Gustafsson påstår. Tvärtom har vi säkerställt att lönebidraget
              kan fortsätta att användas i samma volymer och med samma kompensationsgrader
              som gällde tidigare.
            </seg>
          </u>
          <u>
            <seg>
              Jag är den första att också önska att vi kan öka antalet lönebidrag
              framöver, för jag tror att det är en arbetsmarknadspolitisk insats
              som fungerar väl och som kommer att behövas i större utsträckning
              framöver.
            </seg>
          </u>
          <note type="speaker">
            Anf. 36 LARS GUSTAFSSON (kd):
          </note>
          <u>
            <seg>
              Herr talman! Jag kanske ska göra en liten resumé. Jag har sedan
              valet 1998, då jag kom in i riksdagen, varit språkrör för ett
              antal handikappföreningar i Halmstad. Det är ett stort antal handikappföreningar
              som träffar mig fyra gånger om året för att diskutera synpunkter
              och få reda på vad som föreslås. Det är dessa som samfällt framför
              att de är mycket oroliga, för de har råkat ut för detta.
            </seg>
          </u>
          <u>
            <seg>
              Jag ska läsa ett utdrag ur Göteborgs-Posten den 25 februari.
              Man skriver att föreningslivet är hårt drabbat av lägre bidrag.
              I takt med att Bingolotto går allt sämre och sämre statliga och
              kommunala bidrag går många föreningar på slak lina. Detta är ett
              citat från en socialdemokratisk företrädare i Mölndals kommun.
            </seg>
          </u>
          <u>
            <seg>
              Jag hade gärna sett att ministern hade haft rätt. Men problemet
              är det att om man har en anställningsgrad på låt oss säga 2530
              % så blir följden att man kanske får minska den med 10 %. Då är
              det inte till någon nytta för den enskilde, för han får inte den
              ersättningen ändå. Det handlar om arbetsgivaren när det gäller
              den sektor som inte kan öka sina intäkter. De har ett medlemstal,
              och de kan inte öka intäkterna genom att höja medlemsavgifterna.
              Det är dessa jag ömkar.
            </seg>
          </u>
          <u>
            <seg>
              Det är därför jag vädjar till ministern. Jag har själv talat
              med representanter jag ska inte namnge personerna i fråga på de
              här kontoren. De säger själva att det är jättesvårt. Reglerna
              är strikta och klara. Det står ju också i Lönebidragsutredningen
              att man vill göra om dem. Det budgettekniska som handlar om att
              man fyller i med andra arbetsuppgifter och andra former av anställning
              under samma budgetram gör att det blir lite sammelsurium med att
              leta upp vad det är. Efter vad jag kunde komma fram till var det
              i alla fall en minskning. Men vi glömmer det, för det är ointressant
              i sammanhanget.
            </seg>
          </u>
          <u>
            <seg>
              Det gäller personerna i fråga som jag vet inte har något val.
              De har ingen annanstans att gå. Om de blir av med detta så vänds
              deras sociala tillvaro upp och ned. Det gör även verksamheten,
              inte minst för handikappidrotten. Detta är inget påfund eller
              något politiskt käbbel. Jag är allvarligt orolig, och jag skulle
              gärna vilja vädja till ministern att titta på hur utfallet blir
              på golvet.
            </seg>
          </u>
          <u>
            <seg>
              Det finns en sak till. Det har jag också fått från en av cheferna
              på Amskontoret som säger att om en person får en utvecklingsanställning
              och fortsätter den men upptäcker att han eller hon inte klarar
              av den så är det omöjligt för denna person att återgå till en
              lönebidragsanställning genom den konstruktion som finns nu. Detta
              är också en sak som man borde titta på. Det här är i alla fall
              de besked som jag har fått.
            </seg>
          </u>
          <note type="speaker">
            Anf. 37 Statsrådet HANS KARLSSON (s):
          </note>
          <u>
            <seg>
              Herr talman! Det är uppenbart att det för för långt att gå igenom
              varje teknikalitet i regelverket. Men det senaste som Lars Gustafsson
              sade var fel. Det gällde utvecklingsanställningen. Så är det alltså
              inte, utan man kan gå från utvecklingsanställning tillbaka till
              lönebidrag.
            </seg>
          </u>
          <u>
            <seg>
              Det är mycket som vi får klara ut, Lars Gustafsson. Jag glömde
              en sak i uppräkningen, så låt mig bara säga vad som gäller. Lönebidragstaket
              är höjt, så det innebär att kompensationsgraden för arbetsgivare
              har ökat. Det har den gjort från den 1 januari i år, och den kommer
              att öka också från den 1 januari nästa år.
            </seg>
          </u>
          <u>
            <seg>
              Tack så mycket för debatten! Jag tror att vi får återkomma.
            </seg>
          </u>
          <note type="speaker">
            Anf. 38 LARS GUSTAFSSON (kd):
          </note>
          <u>
            <seg>
              Herr talman! Om man har sådana marginaler att man får högre kostnader
              men mindre intäkter så hjälper det inte att ersättningsgraden
              blir högre. Då kompenserar man sig genom mindre anställningsgrad
              för den enskilde, och den enskilde kan råka illa ut. Det är det
              jag är orolig för.
            </seg>
          </u>
          <u>
            <seg>
              Detta är en uppgift från en person på chefsnivå inom Ams regionala
              kontor. Om inte ens han vet vilka regler som gäller så tycker
              jag att det finns anledning för ministern att titta på detta.
              Jag tackar för debatten.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2005/06:242 om patienternas rättssäkerhet
          </note>
          <note type="speaker">
            Anf. 39 Statsrådet HANS KARLSSON (s):
          </note>
          <u>
            <seg>
              Herr talman! Ana Maria Narti har frågat mig hur jag kan verka
              för en skärpning av rutinerna för sjukskrivning som samtidigt
              förstärker rättssäkerheten och garanterar patienternas rätt till
              en bra behandling och effektiv rehabilitering.
            </seg>
          </u>
          <u>
            <seg>
              Försäkringskassan har till uppgift att bedöma och fatta beslut
              om rätten till ersättning från sjukförsäkringen. På vilket sätt
              Försäkringskassans utredningar ska ske regleras främst i förvaltningslagen,
              vilken framför allt är avsedd att garantera medborgarnas rättssäkerhet
              när de har att göra med förvaltningsmyndigheter. Meningen med
              förvaltningslagens regler om hur ett ärende ska handläggas är
              att ge ett så korrekt underlag som möjligt för besluten och att
              besluten på det sättet blir riktiga.
            </seg>
          </u>
          <u>
            <seg>
              Ett beslut som går den försäkrade emot ska enligt förvaltningslagens
              regler även motiveras. Om han eller hon anser att beslutet är
              felaktigt ska beslutet på begäran av den enskilde omprövas av
              Försäkringskassan. Anser man fortfarande att beslutet är felaktigt
              efter omprövning kan beslutet överklagas till förvaltningsdomstol.
              Ett beslut som fattats av en socialförsäkringsnämnd kan överklagas
              direkt utan föregående omprövning. Brister i handläggningen kan
              även anmälas till Justitieombudsmannen. Skadeståndsanspråk mot
              Försäkringskassan hanteras av Justitiekanslern.
            </seg>
          </u>
          <u>
            <seg>
              Tillsammans med Vänsterpartiet och Miljöpartiet har vi bland
              annat infört en möjlighet att Försäkringskassan vid behov även
              kan kalla till ett avstämningsmöte för att bedöma den försäkrades
              medicinska tillstånd, arbetsförmåga samt behov av och möjligheter
              till rehabilitering. Vid avstämningsmötet medverkar, förutom den
              försäkrade och Försäkringskassan, vanligtvis arbetsgivaren, den
              behandlande läkaren och, vid behov, arbetsförmedlingen. Dessutom
              kan den försäkrades fackliga ombud medverka vid mötet.
            </seg>
          </u>
          <u>
            <seg>
              För att öka hälso- och sjukvårdens deltagande i arbetet med att
              minska sjukfrånvaron har regeringen ingått en överenskommelse
              med landstingen om förstärkta insatser under åren 20072009. Samspelet
              mellan hälso- och sjukvården, arbetsplatsen och Försäkringskassan
              kan förbättras. Detta gäller inte minst vid psykiska och stressrelaterade
              besvär.
            </seg>
          </u>
          <u>
            <seg>
              Socialstyrelsen och Försäkringskassan har även fått i uppdrag
              att utforma och komma med förslag om en mer kvalitetssäkrad, enhetlig
              och rättssäker sjukskrivningsprocess. Avsikten med uppdraget är
              att sjukskrivningsprocessen ska utvecklas på ett mer kvalitetssäkrat,
              enhetligt och rättssäkert sätt utan att det grundläggande materiella
              innehållet i sjukförsäkringen påverkas.
            </seg>
          </u>
          <u>
            <seg>
              Avslutningsvis, herr talman, vill jag betona att regeringen anser
              det mycket viktigt att de utredningar som Försäkringskassan gör
              ges den omfattning som behövs för att det därefter ska kunna fattas
              ett sakligt riktigt beslut i ärenden. Jag utgår i detta sammanhang
              ifrån att Försäkringskassans beslut grundar sig på en korrekt
              och professionell handläggning samt att det regelsystem som riksdagen
              har bestämt följs.
            </seg>
          </u>
          <note type="speaker">
            Anf. 40 ANA MARIA NARTI (fp):
          </note>
          <u>
            <seg>
              Herr talman! Tack statsrådet! Såsom statsrådet beskriver situationen
              är allting frid och fröjd. När man träffar levande människor stämmer
              det som de upplever mycket sällan med de här mycket vackra förvaltningsbeskrivningarna.
            </seg>
          </u>
          <u>
            <seg>
              Jag träffade häromdagen en ung facklig ombudsman som var eld
              och lågor för socialdemokratin. Det var en mycket intressant debatt
              som vi hade den kvällen. Det var en mycket trogen försvarare av
              de fackliga organisationernas arbete. Så råkade jag säga någonting
              om Försäkringskassan, och då kom repliken: Den bör läggas ned.
            </seg>
          </u>
          <u>
            <seg>
              Han var otroligt upprörd över beslut som drabbade fackets medlemmar.
              Med utgångspunkt i ganska många sådana fall som vi har läst om
              i medierna berättelser om människor som hamnar mellan stolarna,
              berättelser om människor som varken får sjukersättning eller a-kassa
              på grund av att myndigheterna inte kommer överens vill jag veta
              om detta inte alls oroar statsrådet.
            </seg>
          </u>
          <u>
            <seg>
              Jag vill inte att vi ska gå tillbaka till den situation som existerade
              för ett antal år sedan när det var mycket lätt att folk tog skydd
              i sjukskrivning. De tog skydd från ett svårt liv, en svår situation
              i arbetslivet, konflikter och så vidare. Det var ett slags paus,
              och sedan blev pausen alldeles för lång för många och människor
              ramlade ut ur arbetslivet. Det var en katastrof. Det är ingen
              som försvarar den situationen.
            </seg>
          </u>
          <u>
            <seg>
              Men när patienter, läkare och fackliga representanter är upprörda
              över att Försäkringskassans maskineri mal automatiskt och inte
              tar hänsyn till medicinska beskrivningar, till patienternas protester
              och inte ens lyssnar på facket kan man undra vad som har hänt.
              Maskinen verkar gå i det tomma, av sig själv och för sig själv.
            </seg>
          </u>
          <u>
            <seg>
              Jag undrar om inte arbetslivsministern har läst rapporter i medierna
              för inte så länge sedan om att väldigt många av de här människorna
              som inte längre får sjukpenning hamnar i socialbidragsberoende.
              Har vi löst något problem då? En människa som lever på så kallat
              försörjningsstöd kommer aldrig att få rehabilitering om den behöver
              det. Där är faktiskt utestängningen från det aktiva livet definitiv.
              Jag tror att vi måste börja lyssna på signalerna som kommer från
              vardagen.
            </seg>
          </u>
          <note type="speaker">
            Anf. 41 Statsrådet HANS KARLSSON (s):
          </note>
          <u>
            <seg>
              Herr talman! Jag trodde att Ana Maria Narti, som jag så många
              gånger har upplevt som en intellektuellt hederlig person, också
              den här gången hade velat diskutera lite mer nyanserat omkring
              den här problematiken. Jag ska svara rakt på en fråga som Ana
              Maria Narti ställde, nämligen: Är statsrådet oroad när det gäller
              dem som faller mellan stolarna, mellan systemen? Ja, det är jag.
              Jag är långt ifrån nöjd med detta. Jag tror att Ana Maria Narti
              också har noterat det i debatten.
            </seg>
          </u>
          <u>
            <seg>
              För att inte förlänga den här debatten för mycket var jag benägen
              att gå upp och säga att jag i allt väsentligt håller med Ana Maria
              Narti om beskrivningen av den situation vi har. Det finns brister
              som måste rättas till, men det får inte ske till priset av att
              Försäkringskassan nu slutar pröva rätten till sjukpenning. Där
              trodde jag att jag hade en supporter i Ana Maria Narti. Vi måste
              ha en prövning av rätten till sjukpenning i en frisk försäkring.
              Annars går det inte. Vi hade inte det tidigare. Nu har vi åstadkommit
              detta. Det visar sig att det finns luckor i myndigheternas förmåga
              att hantera detta. Det måste rättas till.
            </seg>
          </u>
          <u>
            <seg>
              Ana Maria Narti generaliserar och säger att de inte lyssnar,
              att de inte tar hänsyn till läkarintyg och att socialbidragen
              ökar. Nej, det är inte sant. Det finns personer som får rätt vid
              överklaganden därför att Försäkringskassan har gjort en felaktig
              bedömning. När jag tittar på de siffrorna tycker jag att andelen
              personer som får rätt är för hög. Försäkringskassan har bedömt
              för hårt, om det nu inte handlar om att man inte har haft rätt
              handlingar eller korrekta saker. Under förutsättning att det inte
              är så, tycker jag att felprocenten är för hög. Det vet Försäkringskassan
              att jag tycker, och där håller jag trycket uppe.
            </seg>
          </u>
          <u>
            <seg>
              Det är nödvändigt att vi har en ordning, en process, en handläggning
              och en varsamhet med människor som möjliggör att vi både kan pröva
              rätten till sjukpenning på ett korrekt sätt och hantera människor
              på ett sådant sätt att de inte blir förorättade eller kränkta
              i den processen på ett oförsiktig och bryskt sätt och med kort
              framförhållning får besked som är väldigt avgörande för människors
              förmåga att fungera i livet. Det går att göra mycket bättre än
              i dag, men det kommer aldrig någonsin att ske till priset av att
              vi slutar pröva rätten till sjukpenning. Det som inte är bra ska
              rättas till. Jag tänker ta ansvar för att det också sker fortsättningsvis,
              och det gör jag redan nu.
            </seg>
          </u>
          <note type="speaker">
            Anf. 42 ANA MARIA NARTI (fp):
          </note>
          <u>
            <seg>
              Herr talman! Låt mig börja med att sända komplimanger tillbaka.
              Vi har helt olika uppfattningar i väldigt många frågor, men debatterna
              med arbetslivsministern är ibland väldigt intressanta. Man ser
              att arbetslivsministerns engagemang är på riktigt.
            </seg>
          </u>
          <u>
            <seg>
              Därför vill jag lyfta fram de här berättelserna. Min bild av
              dagens situation är att man har pressat ned processen med prövningen
              av sjukersättningen på ett mycket brutalt sätt på många ställen.
              Då förekommer sådana kränkningar. Jag vet också att det finns
              många överklaganden som ger rätt till patienten i stället för
              att ge rätt till Försäkringskassan. Det är en mycket allvarlig
              signal.
            </seg>
          </u>
          <u>
            <seg>
              Jag vill självklart inte gå tillbaka till en situation då man
              inte prövar rätten till sjukersättning där är vi helt överens.
              Men vi måste också komma överens om till exempel de bedömningar
              som kom från Riksrevisionen för en tid sedan, där man säger att
              Försäkringskassan köper för många utredningar. Pengarna tar slut
              på grund av utredning på utredning, som faktiskt många gånger
              leder till precis samma resultat. Man gör två eller tre utredningar
              som kommer till samma slutsats i stället för att köpa rehabiliteringsbehandling.
              Det finns läkarmottagningar som är specialiserade på rehabilitering
              som står med mycket få patienter, vilket är obegripligt i dag.
              Jag har sett i min e-mail till exempel mycket intressanta ställningstaganden
              från handikapporganisationer och från patientorganisationer. Då
              är frågan: Alla dessa saker tillsammans, är de inte tillräckligt
              allvarliga signaler?
            </seg>
          </u>
          <u>
            <seg>
              Jag vill inte svartmåla. Jag vill inte göra frågan om patienternas
              rättssäkerhet till en valfråga. Jag tycker inte att det är rättvist
              mot patienterna. Jag vill inte svepa in det här och packa in det
              i slagord eller i ställningstaganden som är dikterade av det faktum
              att vi har ett valår. Jag vill bara att de här människorna ska
              få rätt behandling mänskligt rätt behandling och, när det behövs,
              medicinskt rätt behandling.
            </seg>
          </u>
          <note type="speaker">
            Anf. 43 Statsrådet HANS KARLSSON (s):
          </note>
          <u>
            <seg>
              Herr talman! Jag tror att vi för den här gången har resonerat
              färdigt. Jag trodde inte att jag skulle få räkna in Ana Maria
              Narti bland populisterna i den här kammaren, och jag ville inte
              det. Nu har jag noterat att jag inte behöver göra det i dag heller,
              och det är bra. Därför kommer jag också fortsättningsvis att med
              respekt lyssna på Ana Maria Nartis synpunkter och kritiska granskning,
              och jag kommer att fortsätta ivra för att vi ska klara båda sakerna,
              både en rättssäker tillämpning och en granskning av rätten till
              sjukpenning. Det är nödvändigt, både för den enskilda människans
              och för sjukförsäkringens skull.
            </seg>
          </u>
          <note type="speaker">
            Anf. 44 ANA MARIA NARTI (fp):
          </note>
          <u>
            <seg>
              Herr talman! Jag tackar arbetsmarknadsministern.
            </seg>
          </u>
          <u>
            <seg>
              Jag har en sista kort kommentar. För ett antal år sedan var det
              faktiskt väldigt lätt att komma från primärvården till rehabiliteringen
              på olika ställen. Då fanns de specialiserade centrumen för rehabilitering
              som hade väldigt många patienter. Det som hände var att de som
              inte var riktigt illa däran och mycket sjuka inte stod ut med
              att gå igenom prövningen på rehabiliteringscentrumet, och de som
              var sjuka mådde bättre och kunde gå tillbaka till livet. Detta
              borde vara vårt ideal: att man inte väntar månad på månad på utredning
              på utredning. Primärvården gör en bedömning, och sedan borde det
              vara en mycket kort sträcka till rehabiliteringen där rehabilitering
              behövs.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2005/06:260 om gränspendlarnas rättigheter
            till ekonomisk trygghet
          </note>
          <note type="speaker">
            Anf. 45 Statsrådet HANS KARLSSON (s):
          </note>
          <u>
            <seg>
              Herr talman! Viviann Gerdin har frågat mig vilka åtgärder jag
              kommer att vidta för att gränspendlarna ska garanteras en ekonomisk
              trygghet om det oförutsedda skulle inträffa.
            </seg>
          </u>
          <u>
            <seg>
              Sveriges medlemskap i EU medför att rådets förordning (EEG) nr
              1408 om tillämpning av systemen för social trygghet ska tillämpas
              beträffande anställda, egenföretagare eller deras familjemedlemmar
              som flyttar inom gemenskapen. Denna förordning innehåller regler
              som samordnar socialförsäkringsförmåner för personer som flyttar
              inom EU och syftar generellt till att dels garantera att den som
              rör sig mellan medlemsländerna är försäkrad i något land, dels
              undvika uppkomsten av dubbelförsäkring. En grundläggande princip
              är att en person på vilken förordningen är tillämplig ska omfattas
              av lagstiftningen i endast ett land. Som huvudregel ska vederbörande
              omfattas av arbetslandets lagstiftning, det vill säga lagstiftningen
              i det land där arbetet rent faktiskt utförs. Om en arbetstagare
              däremot arbetar i flera länder, varav bosättningslandet är ett,
              ska arbetstagaren omfattas av bosättningslandets lagstiftning.
            </seg>
          </u>
          <u>
            <seg>
              EU:s regler på socialförsäkringsområdet, som Norge genom EES-avtalet
              är anslutet till, har aldrig syftat till att ersätta de olika
              nationella socialförsäkringssystemen med ett enda europeiskt system.
              Det skulle knappast heller vara praktiskt möjligt på grund av
              de stora skillnaderna i ekonomiska och sociala förhållanden i
              medlemsländerna.
            </seg>
          </u>
          <u>
            <seg>
              Det faktum att de nationella systemen är olika innebär att den
              enskilda individen måste ha tillgång till enkel information om
              systemens olikheter och eventuella konsekvenser av dessa olikheter.
            </seg>
          </u>
          <note>
            Nordiska socialförsäkringsgruppen, som är en grupp under Nordiska
            ministerrådet, sammanträder regelbundet för att diskutera samordningssvårigheter
            inom ramen för EG-regelverket liksom den nordiska konventionen
            och för att informera de nordiska kollegerna om nationella lagförslag,
            lagändringar och så vidare.
          </note>
          <u>
            <seg>
              Det är också viktigt att lyfta fram det regelbundna erfarenhetsutbyte
              som sker mellan de tillämpande myndigheterna, inte minst genom
              så kallade förbindelseorgansmöten. Dessa möten sker på nordisk
              nivå med närvaro av representanter från respektive förbindelseorgan,
              vilket i Sverige utgörs av Försäkringskassan och i Norge av Rikstrygdeverket.
            </seg>
          </u>
          <u>
            <seg>
              Viviann Gerdin tar också upp ett enskilt ärende där en i Sverige
              boende person mot sin vilja blivit anvisad arbete i Norge. Han
              har fått arbetslöshetsersättningen nedsatt och ärendet ligger
              nu hos Regeringsrätten. Jag kan inte uttala mig i ett enskilt
              ärende i ett pågående mål. Jag vill ändå säga att frågan huruvida
              arbete utomlands mot sökandens vilja bör anses lämpligt i arbetslöshetsförsäkringens
              mening diskuteras för närvarande i Regeringskansliet.
            </seg>
          </u>
          <note>
            När det gäller tillämpningen av förordning (EEG) nr 1408 finner
            jag i övrigt inte skäl att vidta några särskilda åtgärder.
          </note>
          <note type="speaker">
            Anf. 46 VIVIANN GERDIN (c):
          </note>
          <u>
            <seg>
              Herr talman! Tack för svaret, arbetslivsministern!
            </seg>
          </u>
          <u>
            <seg>
              Anledningen till min interpellation är Ams tydliga klarspråk
              efter kammarrättens dom som fastslagit att arbetslösa inte ska
              kunna säga nej till anvisade jobb i utlandet. Det här härrör från
              Värmland. Jag kommer ju från det länet.
            </seg>
          </u>
          <u>
            <seg>
              Det ska bli hårdare tag mot de arbetslösa, har Ams meddelat.
              Det är inget fel i sig att ställa krav på de arbetslösa att ta
              anvisade arbeten, men då måste det ske under förutsättning att
              de omfattas av trygghetssystem även när de jobbar utomlands.
            </seg>
          </u>
          <u>
            <seg>
              Det jag protesterar emot är att tvinga arbetslösa svenskar att
              ta hänvisade arbeten i Norge, därför att det finns oklarheter
              i dag om vilka villkor som gäller om det oförutsedda inträffar.
              Att det handlar om två länder som har olika villkor för arbetstagarna
              är inte märkligt i sig, och det ska vi respektera, men det försvårar
              för individen att kunna få överblick över vad som gäller.
            </seg>
          </u>
          <u>
            <seg>
              Problemet är att ländernas regelverk ibland kolliderar och ibland
              aldrig möts, och då uppstår det tomrum som resulterar i att de
              gränsarbetare som haft oturen att drabbas av en olycka eller sjukdom
              antingen fått sänkt ersättning eller ingen ersättning alls efter
              en arbetsskada. Man kan lugnt påstå att de gränsarbetare som råkat
              ut för en olycka råkar ut för någon form av ersättningsdumpning.
            </seg>
          </u>
          <u>
            <seg>
              För mig är huvudfrågan att dessa gränspendlare som i dag är ute
              på tunn is måste få fast mark under fötterna. De måste kunna omfattas
              av det svenska socialförsäkringssystemet när observera: när inte
              andra ersättningar faller ut. Därför tycker jag att det inte är
              sjyst att i dagens läge tvinga ut de arbetslösa utomlands. Jag
              tycker inte att det är sjyst av Hans Karlsson att göra så.
            </seg>
          </u>
          <u>
            <seg>
              Jag tycker därför att det skulle vara bra om Hans Karlsson kunde
              besöka Värmland. Jag står för inbjudan, till exempel till Morokulien,
              där det finns en kompetens inom Grensetjänsten. Där finns både
              norska och svenska företrädare för arbetsförmedlingarna. De jobbar
              dagligen med dessa frågor och är väl medvetna om den problematik
              som finns på många områden inom socialförsäkringssystemen. Det
              finns också ett önskemål om att arbetslivsministern skulle träffa
              representanter för dem som drabbats.
            </seg>
          </u>
          <u>
            <seg>
              I svaret sägs att arbetslivsministern inte kan gå in och svara
              i ett enskilt fall. Nej, det har jag stor respekt för. Jag vill
              bara understryka att det finns människor som faktiskt ramlat mellan
              stolarna och inte omfattas av något av vare sig de norska eller
              svenska trygghetssystemen. Jag tycker att Hans Karlsson som arbetslivsminister
              har ett särskilt ansvar för detta, och jag tror att det skulle
              lösa en del av problematiken om man inte enbart förde samtalen
              på nationell, central, nivå utan också mötte dem som dagligen
              träffar människor som är drabbade.
            </seg>
          </u>
          <u>
            <seg>
              Och drabbade är de. Det finns 1 000 drabbade runtom i landet,
              och ca 600 har drabbats mycket hårt. Förutom att de fått sämre
              hälsa har deras ekonomier raserats. Jag har också fått signaler
              om att de inte fått något stöd från facket, LO, och inte heller
              känner de att de får något stöd från regeringen. Jag tror därför
              att det vore klokt av statsrådet Karlsson att inte övervältra
              detta på gränspendlarna utan i stället föra en dialog, en diskussion,
              och se hur man på bästa sätt kan lösa problematiken.
            </seg>
          </u>
          <u>
            <seg>
              Jag återkommer med mera i mitt nästa anförande.
            </seg>
          </u>
          <note type="speaker">
            Anf. 47 Statsrådet HANS KARLSSON (s):
          </note>
          <u>
            <seg>
              Herr talman! Jag blir inte riktigt klok på vad Viviann Gerdin
              egentligen tycker. Det är många frågor i luften runt gränsproblematiken
              inte minst i Värmland. Om jag ska redovisa vad jag tycker så är
              det att vi inte ska ha ett gemensamt socialförsäkringssystem i
              Europa, utan vi måste ha nationella system. Det är alla överens
              om, och jag har ingen annan uppfattning. Jag tror inte att Viviann
              Gerdin heller har det. Vi måste alltså bestämma vad som ska gälla
              när någon arbetar i ett annat land, och enligt förordning 1408
              har vi bestämt att arbetslandets villkor ska gälla. På så sätt
              vet man vad som gäller när villkoren är olika.
            </seg>
          </u>
          <u>
            <seg>
              Såsom jag uppfattar Viviann Gerdin borde en mellanväg gälla,
              nämligen att om inte arbetslandets regelverk är tillfyllest så
              ska hemlandets regelverk fylla upp. Någonting sådant. Jag står
              inte för det. Jag kan inte tänka mig det, och jag tror inte heller
              att det vore praktiskt. Jag undrar om någon över huvud taget tycker
              det. Man måste ha antingen det ena eller det andra.
            </seg>
          </u>
          <u>
            <seg>
              Mot bakgrund av vad som gäller i arbetslandet är frågan om man,
              när det skiljer sig och det hela dessutom är svårt att överblicka,
              ska tvingas ta jobb i ett annat land. Det är en kärnfråga. Också
              Viviann Gerdin ställer den, men jag vet inte riktigt vad hennes
              svar är. Det kan verkligen diskuteras om det är rimligt. Jag vet
              inte. Jag måste uppriktigt säga att jag inte vet. Jag kan förstås
              inte ta ställning till det enskilda fallet, men jag kan tillåta
              mig att ha en uppfattning huruvida det är rimligt eller inte.
            </seg>
          </u>
          <u>
            <seg>
              Man kan se på detta på flera olika sätt, och jag tänker inte
              binda mig för en uppfattning genom att i riksdagens talarstol
              i dag ta ställning. På ett intellektuellt plan kan jag dock se
              att det finns anledning att fundera över hur det ska vara på den
              punkten.
            </seg>
          </u>
          <note type="speaker">
            Anf. 48 VIVIANN GERDIN (c):
          </note>
          <u>
            <seg>
              Herr talman! Nej, jag anser inte att det ska finnas en mellanväg
              utan jag är ute efter ett skyddsnät när personen i fråga inte
              omfattas av någondera lands regler.
            </seg>
          </u>
          <u>
            <seg>
              Låt mig ge några exempel. En svensk som arbetar i Norge, blir
              sjuk eller skadar sig och är sjukskriven i 52 veckor faller efter
              dessa 52 veckor ur det norska systemet. Han kan inte vara sjukskriven
              längre. Om han samtidigt blir arbetslös integreras han inte i
              det svenska systemet. Han får alltså ingen ersättning.
            </seg>
          </u>
          <u>
            <seg>
              Det finns också problem med skärpta regler för hemvändande svenskar,
              sådana som gränspendlat och jobbat utomlands. De har strängare
              inträdeskrav än de svenskar som är arbetslösa inom vårt land.
              Dessutom finns det regler som säger att om man som svensk tar
              ett deltidsjobb i Norge får man ingen a-kassa i Sverige för den
              överskjutande tiden. Detta uppmuntrar en svensk arbetslös att
              vara arbetslös på heltid eftersom han annars mister 50 % av ersättningen.
              Det går alltså inte att jobba enbart 50 % i Norge. I så fall får
              man också leva på 50 % av lönen.
            </seg>
          </u>
          <u>
            <seg>
              Det finns en rad områden där syftet motverkas. Alldeles nyligen
              har man i Norge ändrat reglerna för pension så att en svensk arbetare
              inte får ta med sig sina intjänade pensionspoäng till Norge när
              man lägger grunden för den pensionsrätt han tjänar in där. Det
              innebär att en svensk arbetslös förlorar på att ta ett arbete
              i Norge eftersom systemen är sådana att de inte gynnar honom ekonomiskt.
            </seg>
          </u>
          <u>
            <seg>
              Oavsett om någon tvingas till arbete i Norge eller det sker frivilligt
              är det svårt för den enskilde individen att sätta sig in i hur
              alla regler fungerar. I dag är ju inte ens arbetsförmedlingen
              och Försäkringskassan i Sverige alltid överens om tolkningarna.
              Det finns skillnader. Det finns alltså inte enbart skillnader
              i tolkning över riksgränsen utan också inom vårt land. Det är
              lite oroande. Jag vill därför återigen lyfta fram att det borde
              finnas någon form av skyddsnät.
            </seg>
          </u>
          <u>
            <seg>
              I Värmland finns i dag svenska gränspendlare som levt på socialbidrag
              för att de ramlat ur båda systemen. Detta påverkar deras hälsa
              i dubbel bemärkelse. Det finns de som tvingats sälja sina hus
              och annan egendom på grund av att de under utredningstiden inte
              fått någon ersättning. Vi i Sverige värnar om att människor ska
              ha rätt till en viss grundtrygghet och ändå utelämnar vi dessa
              människor när systemen inte fungerar i gränsrelationen mellan
              två nationella lagstiftningar.
            </seg>
          </u>
          <u>
            <seg>
              Jag vill också ta upp en fråga som jag fått med anledning av
              att statsrådet hänvisar till EG-förordningen 1408/71. Jag har
              fått framfört till mig att det finns en annan förordning under
              artikel 40 som går ut på att länderna accepterar varandras olika
              bedömningar vad gäller sjukersättningar och sådant. Då skulle
              man också acceptera en norsk bedömning som säger att en viss person
              har rätt till ersättning eller att han inte har det. I dag kan
              det bli olika. Man kan ge ersättning i Norge medan det inte godtas
              i Sverige.
            </seg>
          </u>
          <u>
            <seg>
              När man efter en lång sjukskrivningsperiod i Norge faller ur
              systemet och återkommer till Sverige omfattas man inte av sjukpenning
              i Sverige. Det är ett problem så länge man inte kan acceptera
              en viss grundnivå på ersättningarna, utan det kan stå mellan en
              fullt lagenlig ersättning eller ingenting alls.
            </seg>
          </u>
          <note type="speaker">
            Anf. 49 Statsrådet HANS KARLSSON (s):
          </note>
          <u>
            <seg>
              Herr talman! Det var mycket Viviann Gerdin tog upp. Kan vi nå
              varandra? Går det? Jag vet inte. Viviann Gerdin tog inte upp frågan
              om a-kassereglerna nu och därför gör inte jag det heller explicit.
            </seg>
          </u>
          <u>
            <seg>
              Sedan är frågan: Finns det ett problem? Ja, det gör det rent
              allmänt. Detta är problematiskt. Det är klart att det är svårt.
              Detta är jättestökigt. Det som Viviann Gerdin landade i på slutet
              gjorde mig dock konfunderad. Borde vi i Sverige införa ett slags
              grundtrygghetssystem som är något annat än de välfärdssystem och
              generella socialförsäkringssystem vi redan har? Det är en helt
              annan fråga. Om vi ska diskutera de inrikes socialförsäkringsmodellerna
              tror jag att vi kan hålla på hela dagen, och i morgon också, utan
              att komma överens. Det går inte, Viviann Gerdin.
            </seg>
          </u>
          <u>
            <seg>
              Däremot kan jag berätta även om det inte är något svar och inte
              heller särskilt begåvat att jag då och då sitter ned med mina
              motsvarigheter i de nordiska länderna för att inom ramen för Nordiska
              ministerrådet pröva om det är möjligt att så att säga bli ense
              om regelverket, om åtminstone vi i Norden kunde jämka på våra
              regler så att det blir så lite friktion som möjligt. Det där är
              jättesvårt; det går inte. Hittills har vi inte lyckats. Senast
              var det danskarna som satte sig på tvären. Vad det berodde på
              ska jag förstås inte spekulera i, i alla fall inte i det här sammanhanget.
              De vill alltså inte vara med på detta.
            </seg>
          </u>
          <u>
            <seg>
              Det vi kan enas om varenda gång vi försöker är att vi måste se
              till att det finns information att tillgå för människor som har
              den här gränspendlingen i sina liv; det där finns ju. Då måste
              man veta vad som gäller. Vi kan aldrig förtröttas i arbetet med
              att informera på ett korrekt sätt så att människor vet och inte
              blir överraskade den dagen någonting händer. Längre än så har
              vi inte kommit mellan de nordiska länderna.
            </seg>
          </u>
          <note type="speaker">
            Anf. 50 VIVIANN GERDIN (c):
          </note>
          <u>
            <seg>
              Herr talman! Jag vill tacka arbetslivsministern för att han försöker
              förstå. Jag som kommer från Värmland lever med den här problematiken.
              Också jag förstår att vi inte kan komma fram till ett slutgiltigt
              resultat här. Men efter alla år som man diskuterat gränshindren
              faktiskt i 50 år och när vi nu också regionalt och lokalt väldigt
              mycket pratar om att intensifiera det gränsöverskridande arbetet
              är det faktiskt så att antalet människor som kommer att drabbas
              av de här problemen kan öka mycket mer än hittills. Det handlar
              alltså om arbetsmarknadsregionen i VärmlandNorge och de övriga
              160 mil som det gäller här. Men framför allt i Bohuslän, Dalsland
              och Värmland är det ett ganska intensivt pendlande över den svensk-norska
              gränsen.
            </seg>
          </u>
          <u>
            <seg>
              Lite horribelt här, tycker jag, är att det är väldigt svårt att
              lägga på den enskilde individen att hålla reda på hela den här
              lagstiftningen. En EES-lagstiftning har Norge och Sverige avtalat
              om 1994. Där har man att ta hänsyn till sammanläggningsprinciper
              och förstahandsprinciper och till vad som normalt ska gälla. Det
              är jättesvårt.
            </seg>
          </u>
          <u>
            <seg>
              Grensetjänsten fyller en enormt stor funktion. Men man måste
              också, tycker jag, bjuda till på central nivå och se till de människor
              som trots allt existerar i dag. De har drabbats ekonomiskt. De
              har inte fångats upp. Det är detta som jag är ute efter. Skyddsnät
              har vi på alla andra ställen. Men varför finns det inget skyddsnät
              för just den här gruppen människor? När vi nu vet att de finns
              och kanske blir fler tycker jag att vi har en skyldighet också
              på nationell nivå att se till att det här problemet minimeras.
              Det kan vi göra delvis genom att förenkla reglerna och se över
              samordningen här, för det finns brister i samordningen både inom
              landet och över gränsen. Det är min förhoppning att vi kommer
              framåt.
            </seg>
          </u>
          <u>
            <seg>
              Återigen vill jag hälsa Hans Karlsson välkommen till Morokulien
              och Grensetjänsten. Jag tror att det skulle vara mycket uppskattat
              att ha den här debatten också på lokal nivå i den gränsregion
              som berörs.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            9 § Förnyad bordläggning
          </note>
          <note>
            Föredrogs och bordlades åter
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            11 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 6 mars
          </note>
          <note>
            Maud Olofsson
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 14 mars.
          </note>
          <note>
            12 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 6 mars
          </note>
          <note>
            Sonia Karlsson
          </note>
          <note>
            Ulf Sjösten
          </note>
          <note>
            Jan Andersson
          </note>
          <note>
            Cecilia Wigström
          </note>
          <u>
            <seg>
              Torkild Strandberg
            </seg>
          </u>
          <note>
            Frågorna redovisas i bilaga som fogats till riksdagens snabbprotokoll
            tisdagen den 14 mars.
          </note>
          <note>
            13 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 6 mars
          </note>
          <u>
            <seg>
              Gustav Fridolin
            </seg>
          </u>
          <note>
            Svaret redovisas i bilaga som fogats till riksdagens snabbprotokoll
            tisdagen den 14 mars.
          </note>
          <note>
            14 § Kammaren åtskildes kl. 16.05.
          </note>
          <u>
            <seg>
              Förhandlingarna leddes av talmannen.
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
