<?xml version='1.0' encoding='utf-8'?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Protokoll</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Protokoll</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <text>
    <front>
      <div type="preface">
        <head>prot-200506--84</head>
        <docDate when="2006-03-10">2006-03-10</docDate>
      </div>
    </front>
    <body>
      <div type="commentSection" xml:id="i-4UcjSPd6kM33V5Kxs25Q1E">
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=1"/>
        <note xml:id="i-RBHLP4h2n8jjMuuQCvCKUC">
          Riksdagens protokoll
        </note>
        <note xml:id="i-GUuuMbfpu33rqRfw94djWK">
          2005/06:84
        </note>
        <note xml:id="i-33Fme4i54eRBsyjqnx5LY3">
          Fredagen den 10 mars
        </note>
        <note xml:id="i-RjQQuSysPxGAGQtmYbfHae">
          Kl. 09:00 - 11:41
        </note>
      </div>
      <div type="commentSection" xml:id="i-D1CWTCpbnqT3eV7i96tcpM">
        <note xml:id="i-XyEp813UdG3J2w54UYcYm6">
          1 § Ledighet
        </note>
        <note xml:id="i-2ztpZ9FZ3FErSDcQDkFxjn">
          Talmannen meddelade att Sermin Özürküt (v) ansökt om sjukledighet
          under tiden den 10 mars19 april.
        </note>
        <note xml:id="i-PXeQ2P8pzSE9UQ5WZoLpHE">
          Kammaren biföll denna ansökan.
        </note>
        <note xml:id="i-D15MQ2j8gJWYDSgTWQYDex">
          Talmannen anmälde att Kenneth Kvist (v) skulle tjänstgöra som
          ersättare för Sermin Özürküt.
        </note>
      </div>
      <div type="commentSection" xml:id="i-LEzMmhEtG7Zin9VD6EHHfY">
        <note xml:id="i-N5gEf3eaTVMn3DQ6MH14Tu">
          2 § Anmälan om kompletteringsval till utskott
        </note>
        <note xml:id="i-8haD8fZQm1DssnLU4bHJTJ">
          Talmannen meddelade att Folkpartiet liberalernas riksdagsgrupp
          på grund av uppkomna vakanser anmält Liselott Hagberg som suppleant
          i socialförsäkringsutskottet och Lars Tysklind som suppleant i
          miljö- och jordbruksutskottet.
        </note>
        <note xml:id="i-Mb7NHeD66HH3rqGZtbnZ9X">
          Talmannen meddelade att Vänsterpartiets riksdagsgrupp under Sermin
          Özürküts sjukledighet anmält Kenneth Kvist som suppleant i utrikesutskottet.
        </note>
        <note xml:id="i-YPXqd9JhpY7cvRT4nhMwg7">
          Talmannen förklarade valda till
        </note>
        <note xml:id="i-47BHCKJ49UF8NC1gKmN6md">
          suppleant i socialförsäkringsutskottet
        </note>
        <note xml:id="i-TGcvMQEZob37MPejei9Gro">
          suppleant i miljö- och jordbruksutskottet
        </note>
        <note xml:id="i-TiSsJLE3TZf4C7574T9u2x">
          Talmannen förklarade vald under tiden den 10 mars19 april till
        </note>
        <note xml:id="i-FpuLJLRnAE7DvbipC3L6Kg">
          suppleant i utrikesutskottet
        </note>
      </div>
      <div type="commentSection" xml:id="i-XLGa9jZMefpwxndwbv5kuY">
        <note xml:id="i-B8v8Q7jTTsW2cdkwKTVMnV">
          3 § Anmälan om inkommen faktapromemoria om förslag från Europeiska
          kommissionen
        </note>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=2"/>
        <u xml:id="i-ThVZXUfCMjAaaTLvdKXrDf" who="unknown">
          <seg xml:id="i-M5FgRUugCRtJmb9NPx5X9Z">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </seg>
        </u>
        <note xml:id="i-NjeKZqfSTGSTrDp4gTPCQ1">
          KOM(2005)628
        </note>
      </div>
      <div type="commentSection" xml:id="i-ViHAf2R9nDYYSzQ3u6vWLa">
        <note xml:id="i-ExCFbTXJGM3x2EX7aMqyTb">
          4 § Hänvisning av ärende till utskott
        </note>
        <note xml:id="i-NzGrmwG64BHoaKqirZxL7F">
          Föredrogs och hänvisades
        </note>
      </div>
      <div type="debateSection" xml:id="i-AQ8NtwN4KXwo8hLR7cvgif">
        <note xml:id="i-G49MdiR1Mjx3VkXrswX87k">
          5 § Fastighetsrättsliga frågor
        </note>
        <note xml:id="i-DwcV6eFZDAFQHGj9cckoym">
          Föredrogs
        </note>
        <note type="speaker" xml:id="i-DMC8UBJ2nqnbMmSZCv5zFX">
          Anf. 1 RAGNWI MARCELIND (kd):
        </note>
        <u xml:id="i-bddf6847cf103264-2" next="i-bddf6847cf103264-3" who="i-Ha5uZXGHudhTidCuW8UjXN">
          <seg xml:id="i-MKCtGAdvwSUKXUn3qNTFGb">
            Herr talman! I måndags var jag på banken och fick ett lån för
            att köpa en fastighet. Jag är nu inte bara husägare utan också
            fastighetsägare. Vi har alltså haft tomträtt. Och min man och
            jag är inte ensamma. Det finns inte mindre än 80 854 tomträtter
            i Sverige. I mitt hemlän finns 3 576.
          </seg>
        </u>
        <u xml:id="i-bddf6847cf103264-3" prev="i-bddf6847cf103264-2" who="i-Ha5uZXGHudhTidCuW8UjXN" next="i-bddf6847cf103264-4">
          <seg xml:id="i-VkU3G7wAhAqnB6iu3Kh4nh">
            Att tala om att man ville köpa sin tomt av kommunen var ända
            fram till början av 90-talet en mycket känslig fråga i min hemkommun.
            Nu har den attityden förändrats. Till och med i det röda Gävle
            kan man tänka sig att sälja ut tomträttsfastigheterna, men då
            till högre och högre priser. I en del områden hemmavid fördubblas
            priset.
          </seg>
        </u>
        <u xml:id="i-bddf6847cf103264-4" prev="i-bddf6847cf103264-3" who="i-Ha5uZXGHudhTidCuW8UjXN" next="i-bddf6847cf103264-5">
          <seg xml:id="i-4Wdedx9G7Z9HeDHqZAPejs">
            Det anmärkningsvärda i hela processen är att tomträttsinnehavaren
            inte får information om att priserna ska höjas. Hade inte jag
            varit politiker och haft insyn i vad som skulle beslutas i kf
            i Gävle i måndags hade jag efter den 1 april fått betala betydligt
            mer för min tomträtt än vad jag nu fick göra.
          </seg>
        </u>
        <u xml:id="i-bddf6847cf103264-5" prev="i-bddf6847cf103264-4" who="i-Ha5uZXGHudhTidCuW8UjXN" next="i-bddf6847cf103264-6">
          <seg xml:id="i-GkJysroSxyxvTkzMFDqcFs">
            Tomträtter infördes av sociala skäl i början av 1900-talet. Genom
            att man inte behövde köpa tomtmark utan i stället kunde betala
            en årlig tomträttsavgäld underlättades för fler att kunna skaffa
            sig ett eget hem. Det var bra, men funktionen är inte densamma
            i dag. I dag har det tvärtom blivit så att människor riskerar
            att tvingas ifrån sina hus till följd av orimlig hantering av
            tomträtterna från kommunal sida och från statens sida. Det gäller
            ökningen av tomträttsavgälderna, prissättningen för dem som vill
            friköpa sin tomt och fastighetsskatten som tomträttshavarna får
            betala. Synsättet på tomträtter skiljer sig åt mellan kommunerna.
            I till exempel Göteborg har man trots omfattande protester höjt
            avgälderna i takt med stigande taxeringsvärden.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=3"/>
        <u xml:id="i-bddf6847cf103264-6" prev="i-bddf6847cf103264-5" who="i-Ha5uZXGHudhTidCuW8UjXN" next="i-bddf6847cf103264-7">
          <seg xml:id="i-PJVFpAasDw8vNNQ7DbWvu3">
            Regeringen lade i december 1998 fram en lagrådsremiss med förslag
            till nya regler för beräkning av tomträttsavgäld. Någon proposition
            lämnades aldrig till riksdagen. Justitieministern har sagt att
            lagrådsremissens behandling innebar att det kom fram synpunkter
            som gjorde det angeläget att ytterligare studera effekterna av
            det föreliggande förslaget och att beredningen av frågan inom
            Regeringskansliet därför inte har kunnat avslutas. Varför händer
            ingenting? Varför ska alltid alla frågor som har med äganderätt
            att göra dras i långbänk?
          </seg>
        </u>
        <u xml:id="i-bddf6847cf103264-7" prev="i-bddf6847cf103264-6" who="i-Ha5uZXGHudhTidCuW8UjXN" next="i-bddf6847cf103264-8">
          <seg xml:id="i-E2RQvkgZFcjNVvrQuvjCsW">
            Det är hög tid att tomträttsinnehavarna får erbjudande om att
            friköpa sin tomt så att valet ligger hos tomträttsinnehavaren.
            Kanske majoriteten i dag kan svara på frågan vad som kommer att
            hända med värdeuppräkningen av avgälderna. Ska de beräknas på
            taxeringsvärdet med årliga värdeuppräkningar? Hur ska då storstadsborna
            ha råd att bo kvar i sina hus? Det är inte rimligt att tomträttsavgälderna
            ska fungera som en extra fastighetsskatt. Ge oss besked i dag!
          </seg>
        </u>
        <u xml:id="i-bddf6847cf103264-8" prev="i-bddf6847cf103264-7" who="i-Ha5uZXGHudhTidCuW8UjXN" next="i-bddf6847cf103264-9">
          <seg xml:id="i-QqXixgHGHgRTyErU9mk3TZ">
            Herr talman! Ibland uppstår det frågetecken om var den lagliga
            gränsen går mellan grannars tomter eller andra fastighetstyper.
            I dagsläget gäller i första hand de gränsrör, råstenar eller liknande
            markeringar som placerades i marken när fastigheten administrativt
            bildades. Idéer är nu på frammarsch om att i stället låta koordinater
            i ett rikstäckande referenssystem definiera samtliga gränspunkter.
            En sådan förändring skulle kräva en ny lagstiftning och också
            en del tekniska och ekonomiska insatser.
          </seg>
        </u>
        <u xml:id="i-bddf6847cf103264-9" prev="i-bddf6847cf103264-8" who="i-Ha5uZXGHudhTidCuW8UjXN" next="i-bddf6847cf103264-10">
          <seg xml:id="i-UpJ7yE6YJPZmEdQ8FD95C6">
            I betänkandetexten hänvisar majoriteten till att det sedan hösten
            2001 pågår ett doktorandprojekt som ska se över förutsättningarna
            för att införa systemet att bestämma fastighetsgränser med koordinater.
            Man skriver i texten att man vill avvakta avhandlingen, som ska
            presenteras våren 2007. Vidare säger man att avsikten är att Lantmäteriet
            därefter ska ta ställning till den fortsatta hanteringen av frågan.
            Jag tycker att det är en något märklig delegering av makt och
            lagutvecklingsansvar till Lantmäteriet. Det kanske jag också kan
            få svar på.
          </seg>
        </u>
        <u xml:id="i-bddf6847cf103264-10" prev="i-bddf6847cf103264-9" who="i-Ha5uZXGHudhTidCuW8UjXN" next="i-bddf6847cf103264-11">
          <seg xml:id="i-QhJsNdhrB8CWFQzu2Vcrbv">
            Vidare kan man i majoritetstexten läsa att det finns en positiv
            attityd till mitt förslag. Man anser att det finns all anledning
            att på olika sätt beakta möjligheten att använda ett koordinatsystem
            när nya applikationer som bygger på information i digital form
            tillkommer men säger att man inte nu kan ställa sig bakom förslaget
            och utreda frågan. Detta tycker jag är ännu ett tecken på den
            här segheten och långsamheten.
          </seg>
        </u>
        <u xml:id="i-bddf6847cf103264-11" prev="i-bddf6847cf103264-10" who="i-Ha5uZXGHudhTidCuW8UjXN" next="i-bddf6847cf103264-12">
          <seg xml:id="i-jLZFJPhGx2cvhz9CvS8KW">
            Det är synd att det ska vara så segt och svårt för Socialdemokraterna
            att satsa på ny teknik och förenklingar. Vi vet ju att alla gamla
            handlingar om fastigheter snart finns i digital form och därmed
            blir tillgängliga via Internet för alla och envar. Alla kartor
            med aktuella uppgifter om dagens terräng blir också i allt större
            utsträckning digitala. Det innebär att det skulle gå att åstadkomma
            utomordentligt stora rationaliseringsvinster i fastighetsöverlåtelse-
            och fastighetsbildningsprocesserna om det fanns en färdig lagstiftning
            om rättsverkan för fastighetsgränsers koordinater.
          </seg>
        </u>
        <u xml:id="i-bddf6847cf103264-12" prev="i-bddf6847cf103264-11" who="i-Ha5uZXGHudhTidCuW8UjXN" next="i-bddf6847cf103264-13">
          <seg xml:id="i-KFijtw8eynsPDrM7jjqDxR">
            Jag anser att det ligger i skattebetalarnas och samhällets intresse
            att snarast hämta hem effekterna av de miljardinvesteringar som
            genomförs genom utökade digitala databaser med uppgifter om fastigheter
            och terräng. Elektroniska ansökningsförfaranden, digitala arkiv,
            GPS, Galileosystemet och e-tjänster bör införas och fullt ut utnyttjas
            på den svenska fastighetsmarknaden. På det sättet skulle alla
            transaktionskostnader kunna minska dramatiskt och avgifter och
            skatter kunna sänkas rejält. Därför har jag föreslagit detta för
            bostadsutskottet, men där har majoriteten tyvärr sagt nej.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=4"/>
        <u xml:id="i-bddf6847cf103264-13" prev="i-bddf6847cf103264-12" who="i-Ha5uZXGHudhTidCuW8UjXN" next="i-bddf6847cf103264-14">
          <seg xml:id="i-GXMiKtKGpXwJEGKzWuEfXm">
            Herr talman! Till sist vill jag nämna att det är bra att vi nu
            äntligen har fått en utredare som ska se över ersättningsreglerna
            vid expropriation. De nuvarande reglerna, som har funnits sedan
            början av 70-talet, är verkligen i behov av att ses över. Trots
            att vi fick ett tillkännagivande har det dröjt två år innan regeringen
            tillsatte en utredare. Detta är ytterligare ett exempel på hur
            majoriteten ständigt och jämt ska dra varenda fråga i långbänk
            och än en gång har det, som jag sade tidigare, med äganderättsfrågor
            att göra.
          </seg>
        </u>
        <u xml:id="i-bddf6847cf103264-14" prev="i-bddf6847cf103264-13" who="i-Ha5uZXGHudhTidCuW8UjXN" next="i-bddf6847cf103264-15">
          <seg xml:id="i-3MNqXTwCDVZP8tYD1ehnvm">
            Lagutvecklingen på fastighetsrättens område gör majoriteten alltid
            till långbänksfrågor. När det vankas nya skatteintäkter på fastigheter
            är dock regeringen snabb i handläggningen.
          </seg>
        </u>
        <u xml:id="i-bddf6847cf103264-15" prev="i-bddf6847cf103264-14" who="i-Ha5uZXGHudhTidCuW8UjXN" next="i-bddf6847cf103264-16">
          <seg xml:id="i-Cr3YfBemyMnMusmjUSGEXa">
            Det finns all anledning att återkomma och diskutera de här frågorna
            framöver. Fastighetsrätten är nämligen ett viktigt område att
            reformera för den nya regeringen efter den 17 september!
          </seg>
        </u>
        <u xml:id="i-bddf6847cf103264-16" prev="i-bddf6847cf103264-15" who="i-Ha5uZXGHudhTidCuW8UjXN">
          <seg xml:id="i-FQ3R7oMgmPHkxx7phqkitL">
            Kristdemokraterna, herr talman, står bakom alla sina reservationer
            och det särskilda yttrandet. För tids vinning yrkar jag dock bifall
            bara till reservation nr 1.
          </seg>
        </u>
        <note type="speaker" xml:id="i-8SXsA9RYvo3eZDN2Leni2q">
          Anf. 2 EWA THALÉN FINNÉ (m):
        </note>
        <u xml:id="i-bddf6847cf103264-17" next="i-bddf6847cf103264-18" who="i-Ev13DrJjHbo85jEmQ5EPLM">
          <seg xml:id="i-NdQqZjBzzPQRX98kVXS9TB">
            Herr talman! Äganderätten är i grunden det finaste jag vet. Äganderätten
            som den är beskriven bland annat i regeringsformen ska skydda
            den enskilda människans rätt mot staten och kommunen. Dock är
            det så att äganderätten har ett förhållandevis svagt skydd i Sverige,
            även om det står i 2 kap. 18 § första stycket regeringsformen
            att varje medborgares egendom är tryggad genom att ingen kan tvingas
            att avstå sin egendom till det allmänna eller till någon enskild
            genom expropriation eller annat sådant förfogande eller tåla att
            det allmänna inskränker användningen av mark eller byggnad utom
            när det krävs för att tillgodose angelägna allmänna intressen.
            Även Europakonventionen om mänskliga rättigheter, som numer ingår
            i svensk lag, ger ett bra skydd.
          </seg>
        </u>
        <u xml:id="i-bddf6847cf103264-18" prev="i-bddf6847cf103264-17" who="i-Ev13DrJjHbo85jEmQ5EPLM" next="i-bddf6847cf103264-19">
          <seg xml:id="i-AFKHsdVPHCrdHtHjPJTNPz">
            Trots detta upplever många att de inte har det skydd för sin
            egendom som de faktiskt skulle kunna förvänta sig. Detta är naturligtvis
            ett problem. Historiskt sett har det privata ägandet av jord,
            skog och hus varit både vanligt och betydelsefullt. Alla människor
            har rätt att äga och förfoga över frukterna av sitt arbete. Staten
            har en moralisk skyldighet att respektera allas ägande. Ägandet
            är dessutom grunden för vår gemensamma välfärd.
          </seg>
        </u>
        <u xml:id="i-bddf6847cf103264-19" prev="i-bddf6847cf103264-18" who="i-Ev13DrJjHbo85jEmQ5EPLM" next="i-bddf6847cf103264-20">
          <seg xml:id="i-2zAvZvCgRopQzzPaFXMYGq">
            Trots äganderättens betydelse måste äganderätten ständigt försvaras
            mot politiker som vill inskränka den för att stärka den politiska
            makten att styra samhället. Exemplen är ganska många. För att
            ta några har vi expropriationslagstiftningen, förvärvslagstiftningen
            och den kommunala förköpsrätten. Dessa lagstiftningar vill vi
            se över eller avskaffa.
          </seg>
        </u>
        <u xml:id="i-bddf6847cf103264-20" prev="i-bddf6847cf103264-19" who="i-Ev13DrJjHbo85jEmQ5EPLM" next="i-bddf6847cf103264-21">
          <seg xml:id="i-XKLM1Nwun45UD25S987nTK">
            Förutom den översyn av expropriationsersättningsreglerna som
            äntligen har kommit i gång vill vi moderater att ändamålen för
            expropriation ses över. Som Ragnwi Marcelind sade tog det två
            år efter det att riksdagen fattade beslutet innan utredningen
            kom i gång. Från vår sida tycker vi att det är en oacceptabel
            fördröjning. Vi anser att dagens regler är alltför vida och oprecisa.
            Det är för lätt att ta till expropriation utan att den är påkallad
            av ytterst angelägna samhällsintressen. Enligt vår uppfattning
            ska expropriation enbart komma i fråga när synnerliga, viktiga
            samhällsintressen så påkallar och alla andra alternativ har prövats.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=5"/>
        <u xml:id="i-bddf6847cf103264-21" prev="i-bddf6847cf103264-20" who="i-Ev13DrJjHbo85jEmQ5EPLM" next="i-bddf6847cf103264-22">
          <seg xml:id="i-Jtc5BzWHYqnwk1MB1y3Tjd">
            Mot bakgrund av detta föreslår vi att en genomgripande översyn
            av hela expropriationslagen genomförs. Översynen ska i första
            hand syfta till att begränsa och tydliggöra de ändamål som kan
            åberopas. Det bör enbart kunna användas för stats eller kommuns
            ytterst angelägna uppgifter och samhällsåtaganden, däribland värnande
            om människors liv, hälsa, säkerhet och för skydd av natur och
            miljö.
          </seg>
        </u>
        <u xml:id="i-bddf6847cf103264-22" prev="i-bddf6847cf103264-21" who="i-Ev13DrJjHbo85jEmQ5EPLM" next="i-bddf6847cf103264-23">
          <seg xml:id="i-XNbzCZB9YRgaRmsFzZxuLg">
            Det är också mycket angeläget att överväga om eller i vilka fall
            rätt till expropriation ska kunna användas för enskilda rättssubjekt.
            Det händer i dag att ett företag får rätt att expropriera ett
            annat, vilket då ger det ena företaget möjlighet till inkomst
            och vinst som det exproprierade företaget har förlorat.
          </seg>
        </u>
        <u xml:id="i-bddf6847cf103264-23" prev="i-bddf6847cf103264-22" who="i-Ev13DrJjHbo85jEmQ5EPLM" next="i-bddf6847cf103264-24">
          <seg xml:id="i-JG9UU7tJbss1P2gyo1cCAP">
            En annan situation som vi tycker ska belysas gäller frågan när
            expropriationen skett utifrån ett ändamål och egendomen senare
            används i annat syfte; kanske ett syfte som den tidigare ägaren
            själv hade velat genomföra. Vi är medvetna om att lösningen på
            det senare problemet kan vara mycket svår att finna.
          </seg>
        </u>
        <u xml:id="i-bddf6847cf103264-24" prev="i-bddf6847cf103264-23" who="i-Ev13DrJjHbo85jEmQ5EPLM" next="i-bddf6847cf103264-25">
          <seg xml:id="i-EsUaJxVykWihiWNvxDMHkn">
            Det skulle också kunna övervägas om exproprierad egendom skulle
            kunna återköpas av tidigare ägare av marken då den som exproprierat
            inte längre använder den. Som exempel kan ges de stora arealer
            mark som försvaret exproprierat genom åren, som nu inte längre
            används och troligtvis kommer att säljas. Det skulle kunna vara
            på sin plats att den ursprungliga ägaren eller dennes arvtagare
            gavs möjlighet att återköpa egendomen till ett pris fastställt
            utifrån en indexuppräkning av den ursprungliga expropriationsersättningen.
          </seg>
        </u>
        <u xml:id="i-bddf6847cf103264-25" prev="i-bddf6847cf103264-24" who="i-Ev13DrJjHbo85jEmQ5EPLM" next="i-bddf6847cf103264-26">
          <seg xml:id="i-6d3tpzfxbdaRRieRVQp3vW">
            Naturligtvis finns det många svårigheter med flera av de synpunkter
            som vi framför, men vi tycker att det vore väsentligt att en utredning
            tar sig an frågeställningarna och belyser dem så att en översyn
            av expropriationslagen blir komplett.
          </seg>
        </u>
        <u xml:id="i-bddf6847cf103264-26" prev="i-bddf6847cf103264-25" who="i-Ev13DrJjHbo85jEmQ5EPLM" next="i-bddf6847cf103264-27">
          <seg xml:id="i-XsVz8L49bf8YEyrLqqX6y9">
            Jag vill i det här sammanhanget också säga ett par ord om Riksrevisionens
            redogörelse när det gäller frågan om marklösen, som vissa myndigheter
            hanterar. Riksrevisionen har pekat på ett flertal punkter som
            behöver förbättras. Jag vill lyfta fram ett fåtal av dessa, bland
            annat vill jag peka på det ojämlika förhållande som gäller mellan
            markägare och staten.
          </seg>
        </u>
        <u xml:id="i-bddf6847cf103264-27" prev="i-bddf6847cf103264-26" who="i-Ev13DrJjHbo85jEmQ5EPLM" next="i-bddf6847cf103264-28">
          <seg xml:id="i-HFipbGV7UXSMucRGtMLeuM">
            Det är viktigt att de myndigheter som har genomgått revisionen
            förtydligar sitt arbetssätt, till exempel så att en enskild vet
            att hon alltid har rätt att få ersättning för ombudskostnader,
            att värderingsgrunderna får en översyn och att det görs en systematisk
            uppföljning av hur marklösen används. Regeringen bör snarast verka
            för att de åtgärder som Riksrevisionen anför blir genomförda.
          </seg>
        </u>
        <u xml:id="i-bddf6847cf103264-28" prev="i-bddf6847cf103264-27" who="i-Ev13DrJjHbo85jEmQ5EPLM" next="i-bddf6847cf103264-29">
          <seg xml:id="i-Gm4aEuuB8MgrS1Lr3aTToq">
            Jag vill här också bara tillägga att vi anser att den kommunala
            förköpslagen avskaffas. Vi är säkra på att det skulle bidra till
            en sundare fastighetsmarknad.
          </seg>
        </u>
        <u xml:id="i-bddf6847cf103264-29" prev="i-bddf6847cf103264-28" who="i-Ev13DrJjHbo85jEmQ5EPLM" next="i-bddf6847cf103264-30">
          <seg xml:id="i-WXipq3GDjAkUT4CqBErtGF">
            I det här sammanhanget vill jag också säga några ord om jordförvärvslagen.
            Resterna av bosättningsplikten har inte något avgörande för om
            det kommer att bo människor i glesbygd eller inte. Den påverkar
            heller inte om det finns företag i en bygd eller inte. Den är
            otidsenlig, och det är faktiskt förvånande att vi har regler kvar
            där staten försöker tvinga människor att bo på en viss plats.
            Det anser vi om all landsbygd, vare sig det är skogsbruk eller
            skärgårdsöar. Om vi värnar landsbygden är det helt andra åtgärder
            som krävs, ett bättre företagsklimat som ger arbetstillfällen
            och bättre infrastruktur som både möjliggör arbetspendling och
            företagande.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=6"/>
        <u xml:id="i-bddf6847cf103264-30" prev="i-bddf6847cf103264-29" who="i-Ev13DrJjHbo85jEmQ5EPLM" next="i-bddf6847cf103264-31">
          <seg xml:id="i-JG48JjndDPYTedEW7jb1F7">
            I grunden anser vi att jordförvärvslagen skulle kunna avskaffas,
            dock finns det en fråga som gör att vi i dagsläget inte är beredda
            att avskaffa den helt. Det gäller områdena där omarrondering sker.
            Så länge detta pågår finns det enligt vår uppfattning skäl till
            att jordförvärvslagen finns kvar.
          </seg>
        </u>
        <u xml:id="i-bddf6847cf103264-31" prev="i-bddf6847cf103264-30" who="i-Ev13DrJjHbo85jEmQ5EPLM" next="i-bddf6847cf103264-32">
          <seg xml:id="i-DQV1gPut3hwDLA3nbrAhFY">
            Vi anser därutöver att tomträttsinstitutet, det vill säga rätten
            för kommuner att nyupplåta tomträtter, ska avskaffas. Man kan
            alltid utifrån det kommunala självstyret hävda att detta borde
            vara en fråga för varje kommun. Men här håller inte vi med. Vi
            anser utifrån den enskildes perspektiv att mark ska upplåtas med
            äganderätt. För detta har vi flera skäl, bland annat att den framtida
            avgiften för tomträtter är mycket osäker. Det kan vi ju se med
            de avtal som skrivs om i nutid och som skapar mycket stora höjningar
            av avgiften som den som bor i huset får betala. Det ger mycket
            fördyrade boendekostnader. Därutöver betalar man fastighetsskatt
            även på en bit mark man inte äger utan hyr. Dessutom anser vi
            att det är fel att många i dag får betala oerhört stora summor
            för en egendom, sitt hus, på mark som kommunen äger och som man
            hyr.
          </seg>
        </u>
        <u xml:id="i-bddf6847cf103264-32" prev="i-bddf6847cf103264-31" who="i-Ev13DrJjHbo85jEmQ5EPLM" next="i-bddf6847cf103264-33">
          <seg xml:id="i-ACYyuqxBNPxnwMYbF7k7hq">
            När vi sedan kommer till redan upplåtna tomträtter anser vi att
            alla kommuner bör erbjuda husägarna att friköpa tomten. Det anser
            vi dock inte ska vara något tvång för kommunerna. Men vi tycker
            att, så som många kommuner redan i dag har gjort, till och med
            Gävle som vi hörde nyss, de kommuner som ännu inte har gjort det
            bör erbjuda ägarna av husen att få köpa tomten.
          </seg>
        </u>
        <u xml:id="i-bddf6847cf103264-33" prev="i-bddf6847cf103264-32" who="i-Ev13DrJjHbo85jEmQ5EPLM" next="i-bddf6847cf103264-34">
          <seg xml:id="i-7NGYcafLga1pENqd3jEJvD">
            Herr talman! Jag vill även i den här debatten ta upp en kanske
            udda fråga utifrån det jag pratat om tidigare. Det gäller att
            kommuner borde ha ett informations- och samrådsansvar mot näringsidkare
            vid större reparationsarbeten på gator och torg. Arbetena kan
            vara så omfattande att de starkt inskränker en näringsidkares
            möjlighet att driva sitt företag. Ett exempel kan vara en krog
            som brukar ha uteservering under sommarhalvåret. Kommunen gräver
            upp trottoaren till exempel för omläggning av rör, och hela utesäsongen
            blir förstörd. En näringsidkare kan förlora stora pengar på det.
            Att reparationsarbete är nödvändigt är självklart, men lika självklart
            borde det vara att kommunen skulle ha både ett informations- och
            ett samrådsansvar gentemot näringsidkaren för att försöka finna
            en godtagbar lösning för bägge parter.
          </seg>
        </u>
        <u xml:id="i-bddf6847cf103264-34" prev="i-bddf6847cf103264-33" who="i-Ev13DrJjHbo85jEmQ5EPLM" next="i-bddf6847cf103264-35">
          <seg xml:id="i-AtYv2xWSqbke5JMMkn6cQ9">
            Jag vill sedan säga några ord om att vi begär att en utredning
            ska tillsättas som ska titta på frågan om häradsallmänningar.
            En häradsallmänning är ostyckad mark som tillhör ägarna av vissa
            fastigheter inom ett härad. Det finns i dag ca 60 häradsallmänningar.
            Vi är säkra på att i många fall kanske de flesta fungerar de utmärkt.
            Dock finns det fall där de inte gör det. Vi skulle vilja att en
            utredning tittar på följande frågor:
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=7"/>
        <u xml:id="i-bddf6847cf103264-35" prev="i-bddf6847cf103264-34" who="i-Ev13DrJjHbo85jEmQ5EPLM" next="i-bddf6847cf103264-36">
          <seg xml:id="i-F7X6o5iqbtwuFgYb4bmw1U">
            Vi har inte på något sätt tagit ställning för vad som skulle
            vara bäst. Dock anser vi att en utredning som tittar på dessa
            frågor kanske skulle komma fram till ett resultat som kan hjälpa
            de människor som uppfattar att häradsallmänningar inte fungerar
            helt utmärkt.
          </seg>
        </u>
        <u xml:id="i-bddf6847cf103264-36" prev="i-bddf6847cf103264-35" who="i-Ev13DrJjHbo85jEmQ5EPLM">
          <seg xml:id="i-B2cXnHkeJ5u173ifwqCUoS">
            Herr talman! Jag vill yrka bifall till reservation 1. Självklart
            står vi bakom våra samtliga reservationer och vårt särskilda yttrande.
          </seg>
        </u>
        <note type="speaker" xml:id="i-EgdVwRifFpUiELX5KdWnMk">
          Anf. 3 LARS TYSKLIND (fp):
        </note>
        <u xml:id="i-bddf6847cf103264-37" next="i-bddf6847cf103264-38" who="i-RDeqY3mXLBtUS9bixjvHS">
          <seg xml:id="i-EXQGt9VsVTsaYBnBw1HK7f">
            Herr talman! Det handlar om fastighetsrättsliga frågor i dag.
            Både de motioner som har väckts i frågan och skrivelsen från Riksrevisionens
            styrelse visar att fastighetsrättsliga frågor ofta handlar om
            avvägningar mellan enskilda och allmänna intressen med tryck på
            enskilda.
          </seg>
        </u>
        <u xml:id="i-bddf6847cf103264-38" prev="i-bddf6847cf103264-37" who="i-RDeqY3mXLBtUS9bixjvHS" next="i-bddf6847cf103264-39">
          <seg xml:id="i-U7ZwxzaTteNRgWBY2WQJQL">
            Folkpartiets utgångspunkt är att det naturligtvis kan finnas
            ett stort behov och är viktigt för samhället att kunna planera,
            men det ska endast i undantagsfall innebära en inskränkning av
            den individuella friheten och det enskilda ägandet. Tvånget mot
            den enskilde måste naturligtvis begränsas så långt som möjligt.
            De regler som finns måste vara väl motiverade när man ger sig
            på det enskilda ägandet och den enskilda dispositionsrätten. Annars
            anser vi att befintliga regler ska tas bort och att förslag på
            regler inte ska införas.
          </seg>
        </u>
        <u xml:id="i-bddf6847cf103264-39" prev="i-bddf6847cf103264-38" who="i-RDeqY3mXLBtUS9bixjvHS" next="i-bddf6847cf103264-40">
          <seg xml:id="i-53Km7zQnYrP6TVFynxA51F">
            Herr talman! Jag yrkar bifall till reservation nr 13, men jag
            står naturligtvis bakom samtliga reservationer där Folkpartiet
            är med. Jag kommer inte att beröra dem alla i dag.
          </seg>
        </u>
        <u xml:id="i-bddf6847cf103264-40" prev="i-bddf6847cf103264-39" who="i-RDeqY3mXLBtUS9bixjvHS" next="i-bddf6847cf103264-41">
          <seg xml:id="i-DJDv1Qmh1Mnrbxxy4sAmWR">
            Vi har ett särskilt yttrande där Folkpartiet tillsammans med
            Moderaterna och Kristdemokraterna har tagit upp frågan om ersättningsreglerna
            vid expropriation. Jag säger som föregående talare har sagt, nämligen
            att det är naturligtvis bra att utredningen har kommit i gång.
            Men jag ser det som ett förhalande från regeringens sida att man
            har dröjt närmare två år innan direktiven har lagts fram. Det
            kommer att ta i det närmaste tre år innan man kommer till resultat
            i frågan. Det kan inte ens de socialdemokratiska ledamöterna i
            utskottet anse vara en rimlig tid. Det går att jämföra med andra
            utredningar där regeringen verkligen vill ha snabba resultat.
            Det finns till exempel den pågående tandvårdsutredningen där man
            på bara några månader kan få fram resultat naturligtvis med helt
            andra syften. Hade viljan funnits hade det naturligtvis kunnat
            gå mycket fortare. I utskottstexten nämns en viss tidsutdräkt.
            Det får väl ändå ses som ett kraftigt understatement i frågan.
          </seg>
        </u>
        <u xml:id="i-bddf6847cf103264-41" prev="i-bddf6847cf103264-40" who="i-RDeqY3mXLBtUS9bixjvHS" next="i-bddf6847cf103264-42">
          <seg xml:id="i-Em9cXNE8pivwWV96XD2kwt">
            Folkpartiet står naturligtvis fast vid sitt tidigare ställningstagande
            att de ekonomiska ersättningarna ska ske utifrån utgångspunkten
            ett fullt marknadsvärde vid expropriationen. Det är ändå en tvångssituation
            för den enskilde. Just med det argumentet vill vi också att den
            så kallade presumtionsregeln ska tas bort. Vi har tidigare diskuterat
            att det är helt orimligt att det i det sammanhanget är den enskilde
            som har bevisbördan.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=8"/>
        <u xml:id="i-bddf6847cf103264-42" prev="i-bddf6847cf103264-41" who="i-RDeqY3mXLBtUS9bixjvHS" next="i-bddf6847cf103264-43">
          <seg xml:id="i-Gz6bAp9dmKR2F2tPbn2TwN">
            Herr talman! Jag ska ta upp några andra punkter där det enskilda
            ägandet står i centrum. Folkpartiet anser till exempel i en reservation
            att jordförvärvslagen ska upphävas. Det beror på att vi anser
            att den inte fyller sitt syfte. Sedan finns det naturligtvis vissa
            ideologiska utgångspunkter i frågan. Man ska naturligtvis i princip
            kunna sälja till vem man vill. Här är det inskränkningar i dispositionsrätten.
            Då måste det finnas klara motiv för det, och det tycker vi saknas.
            Det har tagits upp tidigare, men lagen har inte lett till någon
            ökad bosättning i glesbygd. Det finns inga belägg för det.
          </seg>
        </u>
        <u xml:id="i-bddf6847cf103264-43" prev="i-bddf6847cf103264-42" who="i-RDeqY3mXLBtUS9bixjvHS" next="i-bddf6847cf103264-44">
          <seg xml:id="i-F4eY1gYXxFnApM6CXNCUyK">
            Det finns farhågor för en ägarkoncentration och obalans mellan
            olika ägarkategorier, som också togs upp när vi debatterade jordförvärvslagen
            förra gången. Vi har sagt att det är en konkurrensfråga som i
            stället borde finnas med i konkurrenslagstiftningen. Frågan om
            omarronderingar anser vi är viktig, men den kan placeras i annan
            lagstiftning. Jordförvärvslagen har egentligen inget syfte längre
            och behöver därför upphävas.
          </seg>
        </u>
        <u xml:id="i-bddf6847cf103264-44" prev="i-bddf6847cf103264-43" who="i-RDeqY3mXLBtUS9bixjvHS" next="i-bddf6847cf103264-45">
          <seg xml:id="i-VPyVJF4UcrkurQLMVRE1JT">
            I reservation 13 tas frågan om boplikt upp, som jag yrkade bifall
            till. Den handlar om problemen med omvandling till fritidsboende
            i framför allt kustsamhällen. I en del motioner har förslag lagts
            fram om att lösa problemen genom att skapa ett slags boplikt.
            För att få köpa ett hus ska man förplikta sig att bo i det.
          </seg>
        </u>
        <u xml:id="i-bddf6847cf103264-45" prev="i-bddf6847cf103264-44" who="i-RDeqY3mXLBtUS9bixjvHS" next="i-bddf6847cf103264-46">
          <seg xml:id="i-SyHHYT19ii5UZV4pgT7kCD">
            Utskottsmajoriteten konstaterar att det är en komplex fråga.
            Men det är ett vagt ställningstagande. Det borde vara på sin plats
            att göra ett principiellt ställningstagande i frågan och avfärda
            boplikten som ett instrument för att skapa levande kustsamhällen.
            Nu gör man det som jag anser riktiga ställningstagandet att PBL,
            plan- och bygglagen, är ingen väg att gå. Även Plan- och bygglagskommittén
            har kommit fram till att det är en alldeles för komplex fråga
            att lösa med hjälp av plan- och bygglagen. Men i och med att utskottsmajoriteten
            konstaterar att frågan är så komplex lämnas frågan än en gång
            obesvarad. Man tar inte ställning. Förra gången var skälet att
            PBL-kommitténs arbete pågick. Det skälet finns nu inte längre.
          </seg>
        </u>
        <u xml:id="i-bddf6847cf103264-46" prev="i-bddf6847cf103264-45" who="i-RDeqY3mXLBtUS9bixjvHS" next="i-bddf6847cf103264-47">
          <seg xml:id="i-2nUgCQwQB4d5tw9jJN2fhv">
            Herr talman! Jag har utvecklat den här frågan i tidigare debatter.
            Jag nöjer mig nu med att konstatera att den principiella invändningen
            är att boplikt är ett alldeles för stort ingripande i det enskilda
            ägandet liksom med jordförvärvslagen. I reservation 13 tar vi
            upp erfarenheter från Norge. Det har gjorts en utvärdering i Norge
            som har haft boplikt i 75 kommuner. Den konstgjorda marknaden
            har ur vissa aspekter mycket negativa konsekvenser. Bland annat
            kan vi konstatera att i och med att marknaden har delats upp har
            de permanentboende blivit fattigare och de som har fått sina hus
            klassade som fritidshus har blivit rikare. Det har blivit en obalans
            i samhällena. Det har blivit en märklig situation där alla kontrollerar
            om de boende bor där i de sex månader de är förpliktade eller
            fem, och så vidare.
          </seg>
        </u>
        <u xml:id="i-bddf6847cf103264-47" prev="i-bddf6847cf103264-46" who="i-RDeqY3mXLBtUS9bixjvHS" next="i-bddf6847cf103264-48">
          <seg xml:id="i-MpQnUAPdbsQiAjJtjBPDJ9">
            Lösningen för glesbygden över huvud taget och kustsamhällen i
            synnerhet är en helt annan, nämligen att föra en företagarvänlig
            politik som ger arbetstillfällen, att infrastrukturen byggs ut,
            rent konkret vägar, så att det finns förutsättningar för arbetspendling.
            Dessutom har infrastrukturen i form av bredband stor betydelse
            för att orterna ska vara ställen där det går att arbeta.
          </seg>
        </u>
        <u xml:id="i-bddf6847cf103264-48" prev="i-bddf6847cf103264-47" who="i-RDeqY3mXLBtUS9bixjvHS" next="i-bddf6847cf103264-49">
          <seg xml:id="i-4k5hGsG2iz7DQkrdS8XmBT">
            Vi har många gånger diskuterat i riksdagen sänkningen av fastighetsskatten.
            Fastighetsskatten är en stor black om foten för dessa samhällen
            om man tänker sig att bo där långsiktigt. Det är kanske en lite
            marginell fråga i sammanhanget, men många av kustsamhällena är
            beroende av havet och fisket. Även en långsiktigt hållbar fiskepolitik
            har också betydelse för många av dessa samhällen.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=9"/>
        <u xml:id="i-bddf6847cf103264-49" prev="i-bddf6847cf103264-48" who="i-RDeqY3mXLBtUS9bixjvHS" next="i-bddf6847cf103264-50">
          <seg xml:id="i-9nKrXwgVhs9ycx56rEvRuJ">
            Herr talman! Jag tänkte nöja mig med att ta upp en sak till.
            Det gäller Riksrevisionens styrelses redogörelse angående marklösen.
            Där konstaterar styrelsen att det är angeläget att ärenden om
            marklösen handläggs på sådant sätt att så långt möjligt tillförsäkra
            fastighetsägaren saklig och likvärdig behandling. Granskningen
            visar att det finns stora brister och att det är ett ojämlikt
            förhållande mellan markägare och staten. Här tas bland annat upp
            behovet av översyn och ersättningsreglerna vid expropriation.
            Det visar än mer hur viktig frågan är och att den tyvärr har förhalats
            så länge att den inte kommer att få en lösning. Vi tror att slutdatum
            är mitten av 2007.
          </seg>
        </u>
        <u xml:id="i-bddf6847cf103264-50" prev="i-bddf6847cf103264-49" who="i-RDeqY3mXLBtUS9bixjvHS" next="i-bddf6847cf103264-51">
          <seg xml:id="i-9KHg4HDHZEuXcaByWp5cn7">
            Då tycker jag att det blir lite rumphugget när man säger i utskottstexten
            att man lägger den till handlingarna och när Riksrevisionens styrelse
            påpekar att det var en så viktig fråga att den borde beaktas av
            riksdagen.
          </seg>
        </u>
        <u xml:id="i-bddf6847cf103264-51" prev="i-bddf6847cf103264-50" who="i-RDeqY3mXLBtUS9bixjvHS">
          <seg xml:id="i-PV77fbnnFKRg4mUVBhMJG5">
            Jag kan bara från Folkpartiets sida säga att vi kommer att följa
            den här frågan. Visar det sig att de vidtagna åtgärderna inte
            får de effekter som man förutsätter att de ska få får frågan tas
            upp i riksdagen igen. Det är det som vi utvecklar i vår motivreservation
            nr 20, där vi säger att den här frågan är så viktig att riksdagen
            verkligen måste beakta den. Texten kanske borde ha varit att vi
            ska följa frågan från utskottets sida.
          </seg>
        </u>
        <note type="speaker" xml:id="i-QT9Tdvt6mrSHs9rkGkEGj8">
          Anf. 4 OWE HELLBERG (v):
        </note>
        <u xml:id="i-bddf6847cf103264-52" next="i-bddf6847cf103264-53" who="i-BvxBJicYo5FW1E9fuXk8LW">
          <seg xml:id="i-NvLfRPBhT4McJf1E7Qe6cv">
            Herr talman! År 2004 ändrades ledningsrättslagen, och Vänsterpartiet
            reserverade sig mot beslutet. Det blev lättare för mobiloperatörföretagen
            att placera master och antenner på platser som de anser vara mest
            fördelaktiga. Markägare kan nu lättare köras över, och de finns
            de som har vänt sig eller tänker vända sig till Europadomstolen
            för att få mastintrånget prövat i förhållande till äganderätten.
            Moderaterna och Centern, som i detta betänkande slåss för en stärkt
            äganderätt och inskränkningar i expropriationslagstiftningen,
            medverkade till den här förändringen i ledningsrättslagen. Det
            är lite av dubbelmoral, kan jag tycka.
          </seg>
        </u>
        <u xml:id="i-bddf6847cf103264-53" prev="i-bddf6847cf103264-52" who="i-BvxBJicYo5FW1E9fuXk8LW" next="i-bddf6847cf103264-54">
          <seg xml:id="i-My69qGoer7MrNpmw8yN65L">
            Möjligheten att undgå exponering av elektronisk strålning har
            blivit allt svårare, oavsett var du bor. Även om vi vet vad forskningen
            anser om strålningsrisken är det fler och fler som har elallergisymtom
            och som inte kan hitta en frizon där man kan undvika elektronisk
            strålning. Det finns kommuner som vill inrätta strålningsfria
            zoner ett exempel är Bollnäs i mitt hemlän för att skapa sådana
            utrymmen, vilket inte är möjligt i dag. Då kommunernas rätt att
            bestämma mastplaceringen är ytterst begränsad finns det inte så
            stora möjligheter att tvinga operatörerna att agera annorlunda.
            Vi kan inte ens tvinga dem att sätta sina sändare på en och samma
            mast, om det skulle vara en godtagbar lösning. Förändringen av
            ledningsrättslagen gjorde inte saken lättare.
          </seg>
        </u>
        <u xml:id="i-bddf6847cf103264-54" prev="i-bddf6847cf103264-53" who="i-BvxBJicYo5FW1E9fuXk8LW" next="i-bddf6847cf103264-55">
          <seg xml:id="i-RYgXXcQP86dXH6BfpNAoc7">
            Vänsterpartiet menar nu att det är dags att se över effekterna
            av den här lagändringen, men vi vill även ge kommunerna större
            makt att bestämma var master och antenner ska placeras. Därför,
            herr talman, yrkar jag bifall till reservation 16.
          </seg>
        </u>
        <u xml:id="i-bddf6847cf103264-55" prev="i-bddf6847cf103264-54" who="i-BvxBJicYo5FW1E9fuXk8LW" next="i-bddf6847cf103264-56">
          <seg xml:id="i-JZzJZYDor41MEEdSAZP2Qx">
            Samtliga borgerliga partier ställde sig bakom regeringens förslag
            angående förändringen i ledningsrättslagen i utbyte mot en utredning
            om expropriationslagstiftningen. En utredare är tillsatt, men
            där har inte mycket hänt. Vad regeringen vill är osäkert, och
            borgerligheten börjar bli otålig. Vänsterpartiet tänker inte verka
            för de ändringsförslag som finns i de borgerliga reservationerna.
            Vi anser att förslagen enbart bidrar till ökade markpriser och
            mer av spekulation.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=10"/>
        <u xml:id="i-bddf6847cf103264-56" prev="i-bddf6847cf103264-55" who="i-BvxBJicYo5FW1E9fuXk8LW" next="i-bddf6847cf103264-57">
          <seg xml:id="i-VM2FfvGcitQMaJu78SHhvE">
            Herr talman! Betänkandet innehåller en rad stora och mindre frågor,
            och jag ska nu beröra en mindre fråga, men inte desto mindre viktig
            för turismen i mitt hemlän Gävleborg. Det gäller fäbodbruket.
            Riksdagen har vid flera tillfällen uttalat att fäbodbruket ska
            bibehållas och stärkas och att det fria skogsbetet ska öka. Tyvärr
            är betesrätten hotad, då den bygger på dels ägofredslagen, som
            är otidsenlig och därför föreslås upphöra, dels gammal sedvana.
            Ett utredningsuppdrag om förutsättningarna för fäbodbruket slutfördes
            redan 2003, men inget har hänt. Regeringen bör snarast återkomma
            i frågan samt upprätta en handlingsplan för fäbodbrukets bevarande.
          </seg>
        </u>
        <u xml:id="i-bddf6847cf103264-57" prev="i-bddf6847cf103264-56" who="i-BvxBJicYo5FW1E9fuXk8LW" next="i-bddf6847cf103264-58">
          <seg xml:id="i-5EAY1mFQHmZ2MYnDYAFR8R">
            När det gäller tomträttsinstitutet anser Vänsterpartiet att det
            ska finnas kvar. Syftet är att undvika markspekulation, vilket
            borde leda till lägre produktionskostnader och boendekostnader.
            Det finns dock problem med hur institutet används, och lagstiftningen
            tillåter bara långsiktiga avtal utan möjlighet till någon årlig
            reglering eller indexering av tomträttsavgälden. En sådan möjlighet
            bör införas, och indexeringen kopplas till KPI eller annan lämplig
            indexering som följer samhällsutvecklingen i stort och inte den
            absurda prisutveckling som sker på bostadsmarknaden.
          </seg>
        </u>
        <u xml:id="i-bddf6847cf103264-58" prev="i-bddf6847cf103264-57" who="i-BvxBJicYo5FW1E9fuXk8LW">
          <seg xml:id="i-4i3XecT3uQnKD3PHFWtUr2">
            I övrigt kan jag konstatera att den borgerliga alliansen även
            i detta betänkande faller isär på flera punkter. Moderaterna och
            Centern vill stärka äganderätten av mark och avskaffa tomträttsinstitutet.
            Det vill inte Folkpartiet och Kristdemokraterna. Moderaterna och
            Folkpartiet vill avskaffa jordförvärvslagen. Centern och Kristdemokraterna
            vill skärpa den. Hur den borgerliga politiken i fastighetsrättsliga
            frågor ska utformas om det blir en borgerlig regering undrar säkert
            de som lyssnar på detta i kammaren, herr talman.
          </seg>
        </u>
        <note type="speaker" xml:id="i-33m97QJMwsSRd3L5ctBQUb">
          Anf. 5 RAGNWI MARCELIND (kd) replik:
        </note>
        <u xml:id="i-bddf6847cf103264-59" next="i-bddf6847cf103264-60" who="i-Ha5uZXGHudhTidCuW8UjXN">
          <seg xml:id="i-QSwYP1FnkM8u4tLSqAgTX6">
            Herr talman! Jag kan inte låta bli att skratta, för jag får nästan
            lite känslor i hjärtat för Owe Hellberg. Han intar som vanligt
            en oerhört krigisk hållning till både vänster och höger. Det måste
            kännas oerhört svårt att inte vara hemma i något läger. Men jag
            hälsar Owe Hellberg välkommen till allianslägret när han har besinnat
            sig.
          </seg>
        </u>
        <u xml:id="i-bddf6847cf103264-60" prev="i-bddf6847cf103264-59" who="i-Ha5uZXGHudhTidCuW8UjXN" next="i-bddf6847cf103264-61">
          <seg xml:id="i-BtC4eeGrPKBgJrdMQoZvuG">
            Han har nu kastat ut en massa påståenden här i dag som jag har
            väldigt svårt att förstå. När han talar om strålningsfria zoner
            säger han att kommunerna inte har någon möjlighet att påverka
            var de här masterna placeras.
          </seg>
        </u>
        <u xml:id="i-bddf6847cf103264-61" prev="i-bddf6847cf103264-60" who="i-Ha5uZXGHudhTidCuW8UjXN" next="i-bddf6847cf103264-62">
          <seg xml:id="i-7ttXqyMBk1qkdLLPyhvszQ">
            Nu är det så att kommunerna har möjligheter enligt PBL, och det
            är just det som håller på att ske hemma i Bollnäs. Både Ovanåkers
            kommun och Bollnäs kommun vill starta en frizon för de elöverkänsliga
            i vårt hemlän. Men vad stupar det på? Det finns inga resurser!
            Det finns inget stöd från regeringen! Mona Sahlin vill inte ens
            träffa Frivolten för att diskutera deras framtid. I den regeringen
            sitter trots allt Owe Hellberg och är med och påverkar.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=11"/>
        <u xml:id="i-bddf6847cf103264-62" prev="i-bddf6847cf103264-61" who="i-Ha5uZXGHudhTidCuW8UjXN" next="i-bddf6847cf103264-63">
          <seg xml:id="i-APc5JqHzTUriMT21EQkUyJ">
            Var lite ödmjuk och gå till Mona Sahlin och be henne åka upp
            och hälsa på i frizonen! Jag har själv begärt ett samtal med Mona
            Sahlin och sagt: Snälla, åk till Bollnäs och prata med Frivolten!
            Nej, hon vill inte ens höra talas om dem. Owe Hellberg har en
            allvarlig roll.
          </seg>
        </u>
        <u xml:id="i-bddf6847cf103264-63" prev="i-bddf6847cf103264-62" who="i-Ha5uZXGHudhTidCuW8UjXN">
          <seg xml:id="i-EsNSuKuEgJ4L7qj6xgvyfh">
            Han säger så här: Den borgerliga alliansen faller isär på flera
            fronter. Men vem är det som faller isär? Jag har inte sett någon
            enighet mellan Vänsterpartiet, Socialdemokraterna och Miljöpartiet
            annat än i några enstaka frågor, och det gäller att minimera möjligheter
            till ägande för människor. Då är ni rörande överens.
          </seg>
        </u>
        <note type="speaker" xml:id="i-Jxauv8Fk6r9QjveyLEGTvh">
          Anf. 6 OWE HELLBERG (v) replik:
        </note>
        <u xml:id="i-bddf6847cf103264-64" next="i-bddf6847cf103264-65" who="i-BvxBJicYo5FW1E9fuXk8LW">
          <seg xml:id="i-NUk2jA1GvZBHHAARfvnE6q">
            Herr talman! Det var en väldigt lång drapa, och väldigt innehållslös.
            Jag behöver väl inte förtydliga för kammaren att Vänsterpartiet
            är ett parti med egna åsikter, och vi kompromissar och kommer
            överens i majoriteten om de beslut vi ska fatta. I det här betänkandet
            har vi två reservationer.
          </seg>
        </u>
        <u xml:id="i-bddf6847cf103264-65" prev="i-bddf6847cf103264-64" who="i-BvxBJicYo5FW1E9fuXk8LW" next="i-bddf6847cf103264-66">
          <seg xml:id="i-TN1y6CC7Wjar7J6PmRo3MK">
            Jag kan konstatera att ni när det gäller jordförvärvslagen driver
            en helt annan linje än vad Moderaterna och Folkpartiet gör. Varsågod,
            Ragnwi Marcelind, att ta replik på era alliansbröder och diskutera
            de här frågorna öppet och offentligt vad ni egentligen vill göra!
          </seg>
        </u>
        <u xml:id="i-bddf6847cf103264-66" prev="i-bddf6847cf103264-65" who="i-BvxBJicYo5FW1E9fuXk8LW" next="i-bddf6847cf103264-67">
          <seg xml:id="i-NhhWe7KfANJj3YzBnADQPJ">
            När det gäller mobilmaster och antenner har vi i Vänsterpartiet
            tagit till oss det som forskningen säger, men vi tar också till
            oss vad människor tycker om de här sakerna. Det finns en oro ute
            i samhället. Det finns många som bevisligen har problem när det
            gäller elektronisk strålning.
          </seg>
        </u>
        <u xml:id="i-bddf6847cf103264-67" prev="i-bddf6847cf103264-66" who="i-BvxBJicYo5FW1E9fuXk8LW" next="i-bddf6847cf103264-68">
          <seg xml:id="i-4G1zcZhBxUHAm28GCPeqQM">
            Jag har suttit i PBL-kommittén och jobbat med de här frågorna,
            och det är mycket klart att kommunerna inte har möjlighet att
            tala om eller fatta beslut om var dessa master ska placeras. I
            2 fall av 400 har kommunen fått rätt när man har överklagat, och
            det är när masterna har hamnat i ett naturskyddsområde eller på
            något annat ställe. Det har ingen koppling till strålning eller
            så, om man nu har åsikter om hur de ska placeras utifrån ett sådant
            tänkande.
          </seg>
        </u>
        <u xml:id="i-bddf6847cf103264-68" prev="i-bddf6847cf103264-67" who="i-BvxBJicYo5FW1E9fuXk8LW">
          <seg xml:id="i-J88xA8vehnJafTN5cnfbTr">
            Där har vi sagt att vi väl får fundera över strålningsrisken
            också fortsättningsvis, men vi ska ta till vara människors oro.
            Därför tycker vi att kommunerna ska ha ett större inflytande över
            var master ska placeras. Det har vi inte lyckats åstadkomma i
            Plan- och bygglagsutredningen heller. Därför driver vi naturligtvis
            de här frågorna även fortsättningsvis. Så det är nog bra om Ragnwi
            Marcelind håller sig lite till fakta när hon kommer med sina påståenden.
          </seg>
        </u>
        <note type="speaker" xml:id="i-U7mxY6nETypxmQwBjNPPTr">
          Anf. 7 RAGNWI MARCELIND (kd) replik:
        </note>
        <u xml:id="i-bddf6847cf103264-69" next="i-bddf6847cf103264-70" who="i-Ha5uZXGHudhTidCuW8UjXN">
          <seg xml:id="i-Aer54qnSPUwiEqSUzLAUnK">
            Herr talman! Det är precis det jag försöker göra. Därför tycker
            jag att det är väldigt märkligt när Owe Hellberg säger att Vänsterpartiet
            är ett fristående parti som fattar sina egna beslut och sedan
            kommer överens med majoriteten om vad som ska beslutas. Vi har
            ett väldigt tydligt exempel i det här betänkandet, där Owe Hellberg
            faktiskt reserverar sig till förmån för till exempel fastighetskoordinater.
            Men efter bearbetning av Socialdemokraterna var ni inte det självständiga
            partiet som vågade stå för den uppfattningen, utan ni backade.
          </seg>
        </u>
        <u xml:id="i-bddf6847cf103264-70" prev="i-bddf6847cf103264-69" who="i-Ha5uZXGHudhTidCuW8UjXN" next="i-bddf6847cf103264-71">
          <seg xml:id="i-PKyAX9oAJNDzutMWzMhKW4">
            När det gäller elöverkänslighet och trygga zoner för elöverkänsliga
            så att de ska kunna leva och bo i vårt samhälle har vi väckt en
            motion nu tre år i rad, som Owe Hellberg har sagt nej till. Där
            vill vi trygga att kommuner ska kunna bygga just sådana zoner
            som Frivolten vill bygga uppe i Bollnäs. Där tycker jag faktiskt
            att det faller tillbaka på Owe Hellberg att tala om varför han
            inte har stött vårt förslag som fristående parti som inte är beroende
            av Socialdemokraterna och Miljöpartiet och som säger sig värna
            om de elöverkänsliga.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=12"/>
        <u xml:id="i-bddf6847cf103264-71" prev="i-bddf6847cf103264-70" who="i-Ha5uZXGHudhTidCuW8UjXN">
          <seg xml:id="i-LkArLKdiczE69QauWhDEsV">
            När det gäller PBL och de här masterna är det trots allt så att
            man i kommunerna kan säga nej. Det är faktiskt så. Om Owe Hellberg
            har en annan uppfattning måste han tala om vad den bottnar i.
            Jag tror att det är oerhört viktigt att vi inte målar ut spöken
            som inte finns. Det finns massor av människor som mår väldigt
            dåligt, och det är för de människorna vi ska se till att de får
            en zon där de kan leva och bo. Det är möjligt om det bara skapas
            resurser och finns en vilja. Vi har mark. Vi har utpekad tomt.
            Vi har två villiga kommuner i vårt hemlän som inget hellre vill
            än att starta en byggnation för Frivoltenprojektet. Men det finns
            ingen som vill gå in och stötta med resurser från statens eller
            Boverkets sida. Till Boverket har jag också skickat en skrivelse.
          </seg>
        </u>
        <note type="speaker" xml:id="i-E3h6wtaLWCeFTco9rYwmR2">
          Anf. 8 OWE HELLBERG (v) replik:
        </note>
        <u xml:id="i-bddf6847cf103264-72" next="i-bddf6847cf103264-73" who="i-BvxBJicYo5FW1E9fuXk8LW">
          <seg xml:id="i-Dx885nRWd7tmzvZ4B5RJjs">
            Herr talman! Projekt kan ju inte enbart bygga på ekonomiska resurser.
            Det måste bygga på en lagstiftning som gör det här möjligt. Det
            kommunerna kan påverka när det gäller master och antenner, och
            det som det talas om som en risk i plan- och bygglagstiftningen,
            är om det kan falla istappar från en mobilmast eller annat. När
            det gäller strålningen finns det i princip inga som helst restriktioner.
            Den kan stå 15 meter från husväggen på ett flerbostadshus eller
            25 meter från en förskola. Kommunen har inte en möjlighet att
            påverka det här i dag. Kommunen kan inte sätta avståndsmarkering
            eller avståndsgränser för var en mast ska vara placerad. Ta reda
            på fakta om hur det här fungerar, Ragnwi Marcelind!
          </seg>
        </u>
        <u xml:id="i-bddf6847cf103264-73" prev="i-bddf6847cf103264-72" who="i-BvxBJicYo5FW1E9fuXk8LW" next="i-bddf6847cf103264-74">
          <seg xml:id="i-Vbvpg73QHXRUWKzzgnYCDq">
            Det är därför kommunerna ska ha ett mycket större inflytande
            över masters och antenners placering, och då måste man ändra lagstiftningen.
            Då räcker det inte att få audiens hos Mona Sahlin och prata om
            olika projekt där man vill göra saker och ting. Det är lagstiftningen
            det handlar om.
          </seg>
        </u>
        <u xml:id="i-bddf6847cf103264-74" prev="i-bddf6847cf103264-73" who="i-BvxBJicYo5FW1E9fuXk8LW">
          <seg xml:id="i-JhwsM3x9uFXMAufSaK4Cc7">
            Elektroniska fastighetsmarkeringar över gränser tycker vi är
            en fråga som man ska jobba vidare med. Men vi kan inte bygga lagförslag
            i Sveriges riksdag på halvfärdiga doktoranduppsatser. Något mer
            måste vi nog ha, faktiskt, som underlag för våra beslut. Även
            om man är ivrig, som Ragnwi Marcelind är i den här frågan, och
            har vissa kopplingar till lantmäteriet på olika sätt och får en
            viss information som kanske inte alla andra får, tycker jag att
            vi ska vara lite mer seriösa i den här kammaren när vi fattar
            beslut. Det räcker nog tyvärr inte med en doktoranduppsats som
            underlag för att fatta beslut i den här frågan. Det är en massa
            juridiska ställningstaganden också.
          </seg>
        </u>
        <note type="speaker" xml:id="i-LF9msudp1KPiHM7e5L8FyM">
          Anf. 9 LARS TYSKLIND (fp) replik:
        </note>
        <u xml:id="i-bddf6847cf103264-75" next="i-bddf6847cf103264-76" who="i-RDeqY3mXLBtUS9bixjvHS">
          <seg xml:id="i-Jm96v6empE5WA1Wwd9pnj7">
            Herr talman! Jag har egentligen en ganska enkel fråga eller enkel
            och enkel men den är i alla fall kanske något för Owe Hellberg
            att bita i.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=13"/>
        <u xml:id="i-bddf6847cf103264-76" prev="i-bddf6847cf103264-75" who="i-RDeqY3mXLBtUS9bixjvHS">
          <seg xml:id="i-V87CPJN7fdH4W2D5KYQr1e">
            Jag reagerade när Owe Hellberg tog upp att våra förslag enbart
            leder till markspekulation. Jag vet inte om det finns något slags
            likhetstecken i Vänsterpartiet mellan å ena sidan enskilt ägande
            och fri dispositionsrätt och å andra sidan markspekulation. Var
            går i så fall gränsen? Hur mycket kontroll ska egentligen samhället
            ha för att det inte ska vara markspekulation? Det kunde vara intressant
            om Owe Hellberg kan förtydliga det uttalandet, om att våra förslag
            bara leder till markspekulation.
          </seg>
        </u>
        <note type="speaker" xml:id="i-W3caT7ppqqvHZ9xBqRs93o">
          Anf. 10 OWE HELLBERG (v) replik:
        </note>
        <u xml:id="i-bddf6847cf103264-77" who="i-BvxBJicYo5FW1E9fuXk8LW">
          <seg xml:id="i-BYAPDSCMtTw3LNAqK1ev7i">
            Herr talman! Avskaffande av presumtionsregler, antydningar om
            att man vid markförsäljning ska ha viss del av avkastningen av
            kommande verksamhet och en rad andra förslag innebär naturligtvis
            att markpriserna trissas upp. Självklart är det så. Du får en
            annan bedömning av markvärdet. Jag, och vi, menar ju att vi ska
            vara försiktiga med att trissa upp markpriset. Vi ser ju vad det
            leder till, inte minst i storstadsregionerna, där boendekostnaderna
            skenar iväg. Man ser inte minst ute i Europa, i våra storstäder,
            att det här också tvingar människor att lämna sina hem. De kan
            inte bo kvar. De som jobbar i offentlig service och har låga löner
            tvingas ut från storstädernas kärnor till ytterområdena. Det kan
            vara svårt att få tag i arbetskraft. Vi menar att vi naturligtvis
            ska undvika alla förslag som gör det lättare att spekulera i mark
            och markpriser.
          </seg>
        </u>
        <note type="speaker" xml:id="i-J1jRbpnHgvmTJkM5EniGPL">
          Anf. 11 LARS TYSKLIND (fp) replik:
        </note>
        <u xml:id="i-bddf6847cf103264-78" next="i-bddf6847cf103264-79" who="i-RDeqY3mXLBtUS9bixjvHS">
          <seg xml:id="i-EGy3bsPLXhHvgHsm1i8hY7">
            Herr talman! Jag bara konstaterar att vi har väldigt olika synpunkter,
            Folkpartiet och Vänsterpartiet, i den frågan. Vi utgår från den
            enskildes rätt att få full ersättning när man hamnar i en tvångssituation
            och samhället ändå behöver ta mark i anspråk.
          </seg>
        </u>
        <u xml:id="i-bddf6847cf103264-79" prev="i-bddf6847cf103264-78" who="i-RDeqY3mXLBtUS9bixjvHS">
          <seg xml:id="i-4irmoHGZHjLoEAWPon6Gxg">
            En annan fråga gäller det här med boplikten, som jag tog upp
            i mitt anförande. Har Vänsterpartiet tagit ställning till den
            frågan? Vi har ju boplikt i jordförvärvslagen, och sedan spekuleras
            det i några motioner kring att boplikt skulle vara ett sätt att
            lösa viss omvandlingsproblematik, från permanentboende till fritidsboende,
            i vissa kustsamhällen. Har Vänsterpartiet tagit ställning i den
            frågan? Tycker de att boplikt skulle kunna vara en lösning? Eller
            är Vänsterpartiet också med på vår linje, att det där inte är
            någon lösning man kan gå på?
          </seg>
        </u>
        <note type="speaker" xml:id="i-UcJnafGNAMBBftus4Vpyq1">
          Anf. 12 OWE HELLBERG (v) replik:
        </note>
        <u xml:id="i-bddf6847cf103264-80" next="i-bddf6847cf103264-81" who="i-BvxBJicYo5FW1E9fuXk8LW">
          <seg xml:id="i-Gd5HB3u4jqHbchBSRvU2ie">
            Herr talman! Jordförvärslagen är vi naturligtvis för. Vi tycker
            att möjligheterna till ett aktivt jordbruk och skogsbruk är väldigt
            viktiga. Där tycker jag faktiskt att borgerligheten får tala om
            hur de ska ha det. Där är det helt på tvärs. Centern och Kristdemokraterna
            ska tydligen vara de regionala förespråkarna medan Folkpartiet
            och Moderaterna ska köpa väljarna i storstäderna. Det kanske är
            en mix som på något sätt ska locka folk, men det blir inte trovärdigt
            att hålla på på det sättet.
          </seg>
        </u>
        <u xml:id="i-bddf6847cf103264-81" prev="i-bddf6847cf103264-80" who="i-BvxBJicYo5FW1E9fuXk8LW">
          <seg xml:id="i-GnTh2CfygcWEiD9adhiuGs">
            Sedan gäller det boplikten. Nej, vi ska inte ha någon boplikt
            på det sätt som du beskriver i våra kustsamhällen och så vidare,
            och det är ju av den enkla anledningen, det behöver vi inte diskutera
            så mycket, att EU-lagstiftningen gör det omöjligt. Och vi vill
            inte heller ha det. Vi kan ju inte hindra EU-medborgare från att
            köpa fastigheter vid den svenska kusten och i skärgården. Det
            är ganska onödigt att vi håller på och diskuterar det här om man
            inte vill göra förändringar i EU-lagstiftningen, och det tror
            jag inte att Lars Tysklind vill göra heller i den här frågan.
            Där tyckte jag ändå att vi var rätt tydliga i PBL-kommittén. Vi
            sade att det här inte var en fråga som har med PBL att göra, utan
            man får titta på andra saker om man vill ha levande kustsamhällen
            och levande skärgårdar.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=14"/>
        <note type="speaker" xml:id="i-WY8zwjsKyUA2SEpq422iBH">
          Anf. 13 RIGMOR STENMARK (c):
        </note>
        <u xml:id="i-bddf6847cf103264-82" next="i-bddf6847cf103264-83" who="i-D33H5dL4TMdTn9ZXMMYEbb">
          <seg xml:id="i-6UdKQrJ4hKGceqD1ND35F8">
            Herr talman! Ja, nog behöver det förändras regler.
          </seg>
        </u>
        <u xml:id="i-bddf6847cf103264-83" prev="i-bddf6847cf103264-82" who="i-D33H5dL4TMdTn9ZXMMYEbb" next="i-bddf6847cf103264-84">
          <seg xml:id="i-WqB3zDWuLY5jVnJp8wAzyt">
            Det behöver till och med göras här i riksdagen när det gäller
            talarordningen, för jag har inte möjlighet att gå in och begära
            replik vare sig på Owe Hellberg eller på Folkpartiet eftersom
            jag inte har stått i den här talarstolen tidigare. Det tycker
            jag är lite tokigt, herr talman. Men jag skulle ändå vilja ta
            detta tillfälle att replikera på Owe Hellberg när han säger att
            även Centerpartiet far med dubbelmoral.
          </seg>
        </u>
        <u xml:id="i-bddf6847cf103264-84" prev="i-bddf6847cf103264-83" who="i-D33H5dL4TMdTn9ZXMMYEbb" next="i-bddf6847cf103264-85">
          <seg xml:id="i-NufNdaCfCjobChfC3hzWp">
            Owe Hellberg brukar vara påläst, och jag tror att om han erinrar
            sig riktigt upptäcker han att Centerpartiet inte var med på den
            kohandel där man diskuterade ledningsrätt och expropriationslagstiftning.
          </seg>
        </u>
        <u xml:id="i-bddf6847cf103264-85" prev="i-bddf6847cf103264-84" who="i-D33H5dL4TMdTn9ZXMMYEbb" next="i-bddf6847cf103264-86">
          <seg xml:id="i-VMudziSHpf9S4pkSSNz5VW">
            Jag skulle ha tagit en replik på Folkpartiet också, för jag kan
            inte dela den mening man har i reservation 10 där man säger att
            alla ägare av skogsfastigheter bör tvingas att ta ansvar för mark.
            Vi i Centerpartiet menar att alla privata skogsägare i stället
            bör ges förutsättningar för att bruka sin mark, inte tvingas att
            sälja till högre penning än vad man behöver, och man bör få bestämma
            det själv.
          </seg>
        </u>
        <u xml:id="i-bddf6847cf103264-86" prev="i-bddf6847cf103264-85" who="i-D33H5dL4TMdTn9ZXMMYEbb" next="i-bddf6847cf103264-87">
          <seg xml:id="i-7STpqywDrGWw84EeqWRfeh">
            Vi tycker också att statens innehav av Sveaskog bör säljas ut
            till de privata.
          </seg>
        </u>
        <u xml:id="i-bddf6847cf103264-87" prev="i-bddf6847cf103264-86" who="i-D33H5dL4TMdTn9ZXMMYEbb" next="i-bddf6847cf103264-88">
          <seg xml:id="i-Fq3LJb2qhp7knu5SZyu3VC">
            Nu tänker jag prata om äganderätt och om total avsaknad av en
            ägare till mark. Enligt 2 kap. 18 § första stycket i regeringsformen
            är varje medborgares egendom tryggad genom att ingen kan tvingas
            avstå sin egendom till det allmänna eller till någon enskild genom
            expropriation eller annat sådant förfogande eller tåla att det
            allmänna inskränker användningen av mark eller byggnad utom när
            det krävs för att tillgodose angelägna allmänna intressen.
          </seg>
        </u>
        <u xml:id="i-bddf6847cf103264-88" prev="i-bddf6847cf103264-87" who="i-D33H5dL4TMdTn9ZXMMYEbb" next="i-bddf6847cf103264-89">
          <seg xml:id="i-7ZJhaaiMPXZmPovVDg3PJe">
            Det är en i mitt tycke mycket tydlig lagtext. Trots det upplever
            alltför många att man tvingas att avstå mark och att man får lämna
            ifrån sig nyttjanderätten till sin egen mark och skog. Det är
            mycket kännbart och dessvärre en mycket okänslig handläggning
            som ligger bakom, inte minst av statens myndigheter, när man tar
            mark till vad som man anser är till det fromma för det allmänna.
            Det må gälla vägar som ska dras över bördig jordbruksmark eller
            för ägaren värdefull skogsmark som tas, exproprieras, för att
            användas som till exempel naturreservat.
          </seg>
        </u>
        <u xml:id="i-bddf6847cf103264-89" prev="i-bddf6847cf103264-88" who="i-D33H5dL4TMdTn9ZXMMYEbb" next="i-bddf6847cf103264-90">
          <seg xml:id="i-3ipGwSgGAmriAh1RzNUurp">
            Jag hade så sent som i onsdags kontakt med en skogsägare som
            nu är i stor konflikt med länsstyrelsen i vårt län. Det här är
            inte bra.
          </seg>
        </u>
        <u xml:id="i-bddf6847cf103264-90" prev="i-bddf6847cf103264-89" who="i-D33H5dL4TMdTn9ZXMMYEbb" next="i-bddf6847cf103264-91">
          <seg xml:id="i-7a6Huv6kJKWpLiXYkrpeVM">
            Det handlar om stora ingrepp som direkt berör markägares möjligheter
            att fortsätta att driva sina gårdar. Det handlar om att man kan
            tvingas flytta ifrån sina hem. Det handlar om svårigheter vid
            generationsskifte, exempelvis vid säkerhet för lån.
          </seg>
        </u>
        <u xml:id="i-bddf6847cf103264-91" prev="i-bddf6847cf103264-90" who="i-D33H5dL4TMdTn9ZXMMYEbb" next="i-bddf6847cf103264-92">
          <seg xml:id="i-7hDYbwRpt8zZVTKeycNqy7">
            När mark och skog tas för att man anser att det allmännas intresse
            går före den enskilde då är det oftast mycket stora värden som
            står på spel. Men det är även problem vid så kallat annat förfarande.
            Det kan gälla att en ledning ska dras fram, ett mindre intrång.
            Men om det sker på ett oförnuftigt sätt kan det innebära väldigt
            stora problem för markägarna. Att använda sig av expropriationslagstiftningen,
            som den är utformad i dag, är förenat med alltför stora ingrepp,
            inte minst sker det på ett okänsligt sätt. Därför tyckte vi i
            Centerpartiet redan för två år sedan, när man skulle tillsätta
            en utredning, att man skulle ta ett beslut direkt. Det har visat
            sig att det tog jättelång tid att ens komma i gång med en utredning.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=15"/>
        <u xml:id="i-bddf6847cf103264-92" prev="i-bddf6847cf103264-91" who="i-D33H5dL4TMdTn9ZXMMYEbb" next="i-bddf6847cf103264-93">
          <seg xml:id="i-JLdF94YLgzruMRh4YCPaeV">
            Äganderätten är skyddad i grundlagen, men ändå har den i praktiken
            ett alltför svagt skydd. Centerpartiet anser att äganderätten
            måste förstärkas. Jag hoppas att den utredning som nu ändå finns
            ska se över expropriationslagstiftningen så att vi alla över partigränser
            kan vara beredda att stödja den. Inte minst måste den ekonomiska
            ersättningen till mark- och skogsägare vara väldigt tydlig.
          </seg>
        </u>
        <u xml:id="i-bddf6847cf103264-93" prev="i-bddf6847cf103264-92" who="i-D33H5dL4TMdTn9ZXMMYEbb" next="i-bddf6847cf103264-94">
          <seg xml:id="i-VdteEZjqsjD5YuGoEZyHbo">
            Det finns en uppenbar fara i om man ensidigt, som nu, hävdar
            de gemensamma intressena framför den enskildes äganderätt. Även
            om det skrivs så vackert i betänkandet att hänsyn ska tas till
            båda parter gör man inte det i dag. Inte minst riskerar det att
            leda till en misstro mot rättsstaten, och det kan föra med sig
            att människor blir uppgivna och i allt mindre grad känner ansvaret
            för sin egendom och för miljön i sin omgivning.
          </seg>
        </u>
        <u xml:id="i-bddf6847cf103264-94" prev="i-bddf6847cf103264-93" who="i-D33H5dL4TMdTn9ZXMMYEbb" next="i-bddf6847cf103264-95">
          <seg xml:id="i-BYrBDeZjqrXfutnSUWmYsL">
            Äganderätten måste stärkas i svensk lagstiftning. Jag vill stryka
            under det kraftigt från Centerpartiets sida. De möjligheter som
            det allmänna har i nuvarande lagstiftning att expropriera egendom
            och därmed inskränka nyttjanderätten måste användas mycket varsamt
            och med respekt för människor.
          </seg>
        </u>
        <u xml:id="i-bddf6847cf103264-95" prev="i-bddf6847cf103264-94" who="i-D33H5dL4TMdTn9ZXMMYEbb" next="i-bddf6847cf103264-96">
          <seg xml:id="i-A6y7tqLPSXZjVb5uv6UiG3">
            Inte minst måste ersättningsreglerna ses över så att det vid
            varje expropriation, som får användas endast när alla andra vägar
            är prövade, finns klara ersättningsregler som noga måste följas.
            Ersättningen ska bestämmas i inledningsskede och absolut inte
            i efterhand. Betalning bör ske omgående för mark och skog.
          </seg>
        </u>
        <u xml:id="i-bddf6847cf103264-96" prev="i-bddf6847cf103264-95" who="i-D33H5dL4TMdTn9ZXMMYEbb" next="i-bddf6847cf103264-97">
          <seg xml:id="i-NRXnYcKLpb5wW9WrnjVwzY">
            Det här handlar om ekonomin för småföretagare på landsbygden.
          </seg>
        </u>
        <u xml:id="i-bddf6847cf103264-97" prev="i-bddf6847cf103264-96" who="i-D33H5dL4TMdTn9ZXMMYEbb" next="i-bddf6847cf103264-98">
          <seg xml:id="i-Sm4c4tnB8ZmeTcGuoDEXYx">
            Herr talman! Den andra fråga som jag vill ta upp är en fråga
            som jag vid olika tillfällen har påtalat här i riksdagen. Jag
            har skrivit motioner under alla år och deltagit i debatter med
            justitieministern, miljöministern och bostadsministern i denna
            fråga. Det berör alla deras områden säkerhet för människor, miljön
            och bostadsområden. Det handlar alltså om ägarlös mark, så kallad
            herrelös mark.
          </seg>
        </u>
        <u xml:id="i-bddf6847cf103264-98" prev="i-bddf6847cf103264-97" who="i-D33H5dL4TMdTn9ZXMMYEbb" next="i-bddf6847cf103264-99">
          <seg xml:id="i-3MiWZ6zUPMtsengemQPhZp">
            Regeringen har tittat på utredningar och lagt fram ett förslag.
            Men redan när det lades fram tyckte vi att det blev en väldigt
            tandlös förändring. Det visar sig att det inte fungerar i dag.
            Vi har fortfarande så kallad herrelös mark i Sverige.
          </seg>
        </u>
        <u xml:id="i-bddf6847cf103264-99" prev="i-bddf6847cf103264-98" who="i-D33H5dL4TMdTn9ZXMMYEbb" next="i-bddf6847cf103264-100">
          <seg xml:id="i-21YGv76iqqXn3EPFpXgsZu">
            Vi har kunnat följa debatten i massmedier kring detta. I en artikel
            har vi kunnat läsa: Det förfallna och ägarlösa bostadsområdet
            i Hästhagen i Söderfors har orsakat djupa veck i pannorna på justitiedepartementets
            sakkunniga tjänstemän. Vecken i dessa pannor, eller ännu hellre
            nya pannor i veck, behövs för att man ska komma till rätta med
            så kallade herrelösa fastigheter. Den proposition som regeringen
            lade fram blev väldigt luddig.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=16"/>
        <u xml:id="i-bddf6847cf103264-100" prev="i-bddf6847cf103264-99" who="i-D33H5dL4TMdTn9ZXMMYEbb" next="i-bddf6847cf103264-101">
          <seg xml:id="i-Xuwje3XDV5gHUkbngjr9Uo">
            Än värre har det blivit efter den prövning som gjordes efter
            begäran från Tierps kommun. Man har gått till domstol och fått
            svaret nu år 2006: Nej, det finns ingen ägare till den här marken.
            Ingen har alltså ansvaret för detta ingenmansland med stora förfallna
            lägenhetshus med ca 150 lägenheter i. Det ser ut som ett fullständigt
            krigshärjat område, det har jag berättat för er förut. Det har
            även använts som övningsområde av militärer. Ändå anser staten
            att man inte har ansvar för området. Området ligger mitt i ett
            samhälle, omgivet av en villabebyggelse där det bor både barn
            och gamla. Jag bävar, för jag tror att det kommer att ske en olycka
            på det här området.
          </seg>
        </u>
        <u xml:id="i-bddf6847cf103264-101" prev="i-bddf6847cf103264-100" who="i-D33H5dL4TMdTn9ZXMMYEbb" next="i-bddf6847cf103264-102">
          <seg xml:id="i-QTVtVrFbmNutmMCpwiUeQD">
            Mitt krav kvarstår alltså, herr talman, att staten måste ta ett
            ansvar för att området blir sanerat. Den socialdemokratiska kommunledningen
            i Tierps kommun bör naturligtvis ta sitt ansvar, men det är upp
            till de kommunalpolitiskt förtroendevalda att påpeka det. Stat
            och kommun måste hjälpas åt. Jag beklagar att ingen av er i bostadsutskottet
            ställer upp och tar ansvar för detta. Jag antar att det beror
            på att ni inte satt er in i problematiken, att ni inte varit i
            kontakt med era partivänner på lokal nivå. Om ni hade varit där
            och sett förödelsen skulle ni ställa er bakom min reservation.
          </seg>
        </u>
        <u xml:id="i-bddf6847cf103264-102" prev="i-bddf6847cf103264-101" who="i-D33H5dL4TMdTn9ZXMMYEbb" next="i-bddf6847cf103264-103">
          <seg xml:id="i-WMvPfTmRoXxtJf9WqbChZR">
            Herr talman! Jag tar mig friheten och hälsar utskottet välkommet
            på världsmiljödagen den 5 juni i år till Hästhagen i Söderfors
            där det kommer att vara en stor aktivitet kring detta. Väl mött!
          </seg>
        </u>
        <u xml:id="i-bddf6847cf103264-103" prev="i-bddf6847cf103264-102" who="i-D33H5dL4TMdTn9ZXMMYEbb">
          <seg xml:id="i-2bTvsNoNPehvpVBNsBBKeo">
            Med det yrkar jag bifall till reservation 3 och reservation 17.
            Jag står naturligtvis bakom alla våra andra reservationer.
          </seg>
        </u>
        <note type="speaker" xml:id="i-THific8BdQCM1DteZR5rAg">
          Anf. 14 OWE HELLBERG (v) replik:
        </note>
        <u xml:id="i-bddf6847cf103264-104" next="i-bddf6847cf103264-105" who="i-BvxBJicYo5FW1E9fuXk8LW">
          <seg xml:id="i-GRhJPMXmVAGxVFdp72kTqx">
            Herr talman! Om Rigmor Stenmark inte var med på beslutet om ledningsrättslagen
            borde Rigmor Stenmark ha ställt sig bakom reservationen från Miljöpartiet
            och Vänsterpartiet i den här frågan. Där vill vi utreda konsekvenserna
            av att mobiloperatörerna har ännu större möjligheter att göra
            intrång på enskilt ägd mark men även har ännu större förutsättningar
            att få sin vilja igenom när det gäller kommunal mark. Det skulle
            vara intressant att höra varför du inte ställer upp på det.
          </seg>
        </u>
        <u xml:id="i-bddf6847cf103264-105" prev="i-bddf6847cf103264-104" who="i-BvxBJicYo5FW1E9fuXk8LW" next="i-bddf6847cf103264-106">
          <seg xml:id="i-5MiUHZqPbog8FFeAEDVfdQ">
            När det gäller expropriation och ägande vill jag naturligtvis
            framhäva att det är väldigt viktigt med ett kollektivt ägande,
            att stat och kommun också hävdar sin rätt och sitt ägande. Det
            ser lite olika ut. När man tittar på till exempel skogsmark och
            skogsinnehav är i USA, privatismens högborg, det statliga ägandet
            av skogsmarken betydligt större än vad det är i Sverige.
          </seg>
        </u>
        <u xml:id="i-bddf6847cf103264-106" prev="i-bddf6847cf103264-105" who="i-BvxBJicYo5FW1E9fuXk8LW">
          <seg xml:id="i-8Y7ML9NDrHqtxwG8SJsBU2">
            Jag undrar lite grann när det gäller expropriationslagstiftningen
            vad Centerpartiet egentligen vill. Ni pratar om att man ska ändra
            regelsystemet och göra det mindre lätt att expropriera privat
            mark. Samtidigt läser jag i er reservation att det ni egentligen
            är mest intresserade av är att man ska få mera betalt när man
            säljer sin mark. Då är min fråga till Rigmor Stenmark: Är det
            inte risk för att det blir mer markspekulation, mer av höjda markpriser
            som i sin tur påverkar allt som har med verksamhet att göra, vare
            sig det är bostäder eller annan typ av verksamhet, att den blir
            dyrare att bedriva? Priset på mark är ändå ett fiktivt pris. Det
            är väldigt svårt att prissätta det.
          </seg>
        </u>
        <note type="speaker" xml:id="i-S8bfeCfefxQ69b4FsjiRF9">
          Anf. 15 RIGMOR STENMARK (c) replik:
        </note>
        <u xml:id="i-bddf6847cf103264-107" next="i-bddf6847cf103264-108" who="i-D33H5dL4TMdTn9ZXMMYEbb">
          <seg xml:id="i-8UKRMUZrLrLq8kguG6mSYC">
            Herr talman! Jag ska glädja Owe Hellberg med att jag tror att
            han kommer att få stöd för sin reservation av vissa i Centerpartiet.
            Jag kan gott säga att det finns vissa delade meningar hur långt
            man ska gå. Bli inte alltför överraskad!
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=17"/>
        <u xml:id="i-bddf6847cf103264-108" prev="i-bddf6847cf103264-107" who="i-D33H5dL4TMdTn9ZXMMYEbb">
          <seg xml:id="i-Kjehu3Fc66GiVrUYG7nPdC">
            När det gäller expropriationslagstiftningen tycker vi att det
            är oerhört viktigt att man har respekt för båda sidorna. Om man
            ska dra fram en stor väg, typ E 4, måste det ske på bekostnad
            av viss mark i landet. Då måste samhället ha möjlighet att få
            mark. Men det måste ske med respekt för de människor som äger
            den marken, i allra högsta grad. Där har vi från Centerpartiet
            en helt annan åsikt än vad Owe Hellberg som representerar Vänsterpartiet
            har. Vi tycker faktiskt att det är viktigt att det finns enskild
            mark i Sverige.
          </seg>
        </u>
        <note type="speaker" xml:id="i-3LxTuuRVTArSDbcjxo5ccs">
          Anf. 16 OWE HELLBERG (v) replik:
        </note>
        <u xml:id="i-bddf6847cf103264-109" next="i-bddf6847cf103264-110" who="i-BvxBJicYo5FW1E9fuXk8LW">
          <seg xml:id="i-K8TveG5WQNsxo4P52wp3RY">
            Herr talman! Jag har inte påstått något annat. Jag säger också
            att det är viktigt att det finns både statlig och kommunal mark.
            Det bör vara en balans i den här frågan. Det påverkar mycket av
            vårt sätt att leva och synen på en massa saker och frågor i samhället,
            inte minst allemansrätten.
          </seg>
        </u>
        <u xml:id="i-bddf6847cf103264-110" prev="i-bddf6847cf103264-109" who="i-BvxBJicYo5FW1E9fuXk8LW" next="i-bddf6847cf103264-111">
          <seg xml:id="i-LXuRKKz4oZK3bprk3viyfR">
            Jag skulle gärna vilja ha exempel på vad i expropriationslagstiftningen
            som är fel och om Rigmor Stenmark har goda exempel på fall där
            man inte ska göra en expropriering. Jag skulle gärna vilja höra
            exempel på det, men vi får aldrig några exempel. Det handlar till
            syvende och sist om vad man får i ersättning om man säljer marken.
            Det är det som det handlar om, alltså vad ersättningen blir när
            jag säljer. Det är tydligt att ersättningsvillkoren är viktigare
            än det privata ägandet. Det skulle vara intressant att få höra
            lite synpunkter på det.
          </seg>
        </u>
        <u xml:id="i-bddf6847cf103264-111" prev="i-bddf6847cf103264-110" who="i-BvxBJicYo5FW1E9fuXk8LW" next="i-bddf6847cf103264-112">
          <seg xml:id="i-7TAowattXEpSJzkkUv9r5R">
            När det gäller jordförvärvslagen är det bra att Lars Tysklind
            kommer upp i talarstolen och diskuterar frågan. Det är ju en jättekonflikt
            i den borgerliga alliansen. Det är bara att konstatera. Moderaterna
            och Folkpartiet lägger fram ett förslag om att avskaffa jordförvärvslagen.
            Vad säger då Centerpartiet och Kristdemokraterna? Det verkar vara
            ärligt och allvarligt menat att man tycker att det är viktigt
            för glesbygden, att man får levande jordbruk och skogsbruk och
            att man använder sig av den här lagstiftningen. Ni kan skratta
            hur mycket ni vill, men det här är en jättekonflikt. Det finns
            på andra områden. Sådant vill naturligtvis väljarna ha besked
            om. Vi i majoriteten har faktiskt förändrat lagstiftningen för
            att stärka det här.
          </seg>
        </u>
        <u xml:id="i-bddf6847cf103264-112" prev="i-bddf6847cf103264-111" who="i-BvxBJicYo5FW1E9fuXk8LW">
          <seg xml:id="i-BzjUjrAGR9XkXWuX97QqAy">
            Det finns saker och ting som ni diskuterar och vill ändra också.
            Det var jag intresserad av att reda ut, men det svar man fick
            än en gång var att EU-lagstiftningen utgör hinder.
          </seg>
        </u>
        <note type="speaker" xml:id="i-DHmogrrhA2tZtrmrXuJdFo">
          Anf. 17 TALMANNEN:
        </note>
        <u xml:id="i-bddf6847cf103264-113" who="i-6Yv6bDMEdGpsmCZBFnnZk4">
          <seg xml:id="i-EEMrD7k1ScwcR7vpSjPTbs">
            Owe, det är inte replik till Rigmor Stenmark där. Kritiken riktades
            mot dem som inte står i den andra talarstolen.
          </seg>
        </u>
        <note type="speaker" xml:id="i-DVBRNpRTJqnTaphG8DZVSM">
          Anf. 18 RIGMOR STENMARK (c) replik:
        </note>
        <u xml:id="i-bddf6847cf103264-114" next="i-bddf6847cf103264-115" who="i-D33H5dL4TMdTn9ZXMMYEbb">
          <seg xml:id="i-AtuHYXDG11uwYk8NbCC9dE">
            Herr talman! Jag delar faktiskt den åsikt som Owe Hellberg har
            och Vänsterpartiets åsikt när det gäller jordförvärvslagen och
            andra saker. Jag tycker att man måste vara väldigt seriös i de
            här frågorna. Det är precis som Owe Hellberg själv svarar i en
            annan replik. Vi är olika partier, och vi har olika inställningar
            till det här. Centerpartiet vill verkligen slå vakt om och ge
            förutsättningar för att vi ska ha en levande landsbygd. Därför
            tycker vi att jordförvärvslagen till en viss del också kan vara
            en bit i att se till att man ger förutsättningar för människor
            att leva på jord och skog.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=18"/>
        <u xml:id="i-bddf6847cf103264-115" prev="i-bddf6847cf103264-114" who="i-D33H5dL4TMdTn9ZXMMYEbb" next="i-bddf6847cf103264-116">
          <seg xml:id="i-iBv8j8SibF2DogbmSoNJr">
            Du ville ha ett klart och tydligt exempel på hur det slår när
            det gäller expropriationslagstiftningen. Egentligen bör man inte
            stå i talarstolen och prata om sin egen egendom, men man kan prata
            lite allmänt. Det kan faktiskt vara så i Uppland, som är en ganska
            rik och diger jordbruksmark, att en E 4 kommer och drar fram rakt
            igenom. Det är inte några små markområden det handlar om, utan
            det handlar om stora marker som man plöjer sig rakt igenom, klyver
            egendomar så att huset står på en sida och marken ligger på den
            andra sidan.
          </seg>
        </u>
        <u xml:id="i-bddf6847cf103264-116" prev="i-bddf6847cf103264-115" who="i-D33H5dL4TMdTn9ZXMMYEbb">
          <seg xml:id="i-FRzBzS423p2jy5kh9RtNLA">
            Om man inte själv är eller har varit jordbrukare är det kanske
            svårt att förstå svårigheten med det här, svårigheten att bli
            av med möjligheter att driva ett lantbruksföretag. Det här handlar
            om pengar. Det handlar om människor som verkligen får jobba med
            sina egna händer för att få pengar att leva på. Det är därför
            det är så oerhört viktigt med ersättningsnivåerna. Det handlar
            inte om att man en gång i månaden får 48 000 kr i sin plånbok
            oberoende av hur mycket eller hur lite man gör. För en bonde handlar
            det om att verkligen få betalt för det arbete som han utför och
            som han lägger ned.
          </seg>
        </u>
        <note type="speaker" xml:id="i-Jj9CsXekg1NdWk3GbjxLz5">
          Anf. 19 LARS TYSKLIND (fp) replik:
        </note>
        <u xml:id="i-bddf6847cf103264-117" next="i-bddf6847cf103264-118" who="i-RDeqY3mXLBtUS9bixjvHS">
          <seg xml:id="i-DEzxLoyZboKEpyLiUtqXfF">
            Herr talman! Jag går upp här i talarstolen för att jag tycker
            att det behövs ett förtydligande när det gäller Folkpartiets inställning
            till jordförvärvslagen. Jag ser inget motsatsförhållande mellan
            Folkpartiet och Centern när det gäller att skapa en levande landsbygd
            och bevara den. Vi har bara lite olika sätt att se på hur det
            ska lösas. Jag håller naturligtvis med Rigmor Stenmark när hon
            säger att man ska ha förutsättningar för att kunna vårda sin skog.
            Det har vi inte några motsatta synpunkter på. Vi utgår från att
            människor som har skog är ärliga människor som vill ta till vara
            sin egendom och gör så i de allra flesta fall, en mycket stor
            majoritet. Men vi säger när det gäller jordförvärvslagen att vi
            inte tycker att det är en bra metod för att uppnå de målen. Vi
            ser inte att krångliga regler kring förvärvet löser frågan. Rigmor
            Stenmark tog upp en mening i vår reservation som kanske kan kännas
            lite tvingande. Den hänvisar till det resonemang som vi hade när
            vi diskuterade under förra riksmötet kring jordförvärvslagen och
            skogsvårdslagen.
          </seg>
        </u>
        <u xml:id="i-bddf6847cf103264-118" prev="i-bddf6847cf103264-117" who="i-RDeqY3mXLBtUS9bixjvHS" next="i-bddf6847cf103264-119">
          <seg xml:id="i-GUrKmg8qxVzZYVmY5NpGBp">
            Vi sade att vi tror att det är en dålig metod att försöka lösa
            problemen med skogsklippare genom jordförvärvslagen. Vi menar
            att om man vanvårdar sin skog är det skogsvårdslagen som ska lösa
            problemet.
          </seg>
        </u>
        <u xml:id="i-bddf6847cf103264-119" prev="i-bddf6847cf103264-118" who="i-RDeqY3mXLBtUS9bixjvHS" next="i-bddf6847cf103264-120">
          <seg xml:id="i-98DN7atYwWxyPEKarP7b4L">
            Obalansen mellan ägarkategorier är naturligtvis en risk, som
            Rigmor Stenmark tog upp här. Den frågan tycker vi hör hemma i
            konkurrenslagstiftningen. Därmed upphör egentligen jordförvärvslagen.
            Det är detta med omarronderingar som finns kvar, men det har vi
            också hänvisat till annan lagstiftning. Därför finns det inget
            berättigande för den lagen. Det är vår syn.
          </seg>
        </u>
        <u xml:id="i-bddf6847cf103264-120" prev="i-bddf6847cf103264-119" who="i-RDeqY3mXLBtUS9bixjvHS">
          <seg xml:id="i-bNwGzpDpC3v8hWzmXUCFE">
            I grunden finns inga motsatsförhållanden här. Jag ser inte alls
            det här som någon stor konflikt inom alliansen.
          </seg>
        </u>
        <note type="speaker" xml:id="i-R2RT1MUBT6N4tiRfkVws96">
          Anf. 20 RIGMOR STENMARK (c) replik:
        </note>
        <u xml:id="i-bddf6847cf103264-121" who="i-D33H5dL4TMdTn9ZXMMYEbb">
          <seg xml:id="i-SaHfvGUAU7bkbqCtHkuP9d">
            Herr talman! Det är alldeles utmärkt, tycker jag, i så fall.
            Men då tycker jag att ni skulle vara så ärliga att ni strök den
            här meningen: Vi menar att man i stället bör tvinga alla ägare
            av skogsfastigheter att ta ansvar för sin mark.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=19"/>
        <note type="speaker" xml:id="i-Kdk6S7rJESs9wFyxp43ere">
          Anf. 21 LARS TYSKLIND (fp) replik:
        </note>
        <u xml:id="i-bddf6847cf103264-122" who="i-RDeqY3mXLBtUS9bixjvHS">
          <seg xml:id="i-GEm6WZ78zitL3qSPthNbVw">
            Herr talman! Ja, det kanske är lite drastiskt uttryckt, men det
            är med hänvisning till att vi tycker att man ska använda skogsvårdslagen
            i stället i det här sammanhanget. Jordförvärvslagen är ingen bra
            metod att lösa problemet med vård av skogen.
          </seg>
        </u>
        <note type="speaker" xml:id="i-7JF3PUj56uoGQYE43nXP15">
          Anf. 22 RIGMOR STENMARK (c) replik:
        </note>
        <u xml:id="i-bddf6847cf103264-123" who="i-D33H5dL4TMdTn9ZXMMYEbb">
          <seg xml:id="i-XDWpVj9bn4aSnkc5dFYRTj">
            Herr talman! Från Centerpartiet vill vi att det ska skapas förutsättningar
            för enskilda skogsägare att behålla och även köpa in fastigheter
            i deras närhet för att de på så vis ska kunna stärka sin verksamhet.
            I dag är det faktiskt svårt att vara skogsägare, att vara markägare,
            att kunna leva på sina egendomar. Det här måste man från statens
            sida vara uppmärksam på, om det nu är så att man vill ha en levande
            landsbygd och om man nu vill skapa förutsättningar för företag,
            för det här handlar om företag.
          </seg>
        </u>
        <note type="speaker" xml:id="i-WbiMfp5Cz4Jo46CFyr6sJn">
          Anf. 23 HELENA HILLAR ROSENQVIST (mp):
        </note>
        <u xml:id="i-bddf6847cf103264-124" next="i-bddf6847cf103264-125" who="i-N4rvx7AGKxwhx5XDdagQzk">
          <seg xml:id="i-4nmgfBBFdDYpCQwujJiuxH">
            Herr talman! Det har blivit mycket ordande här om jordförvärvslagen.
            Det här är ett område där Miljöpartiet, Centern och Kristdemokraterna
            har enats om en reservation som bygger på motioner från Centerpartiet
            och Miljöpartiet. Det är ju glädjande att flera sluter upp kring
            den.
          </seg>
        </u>
        <u xml:id="i-bddf6847cf103264-125" prev="i-bddf6847cf103264-124" who="i-N4rvx7AGKxwhx5XDdagQzk" next="i-bddf6847cf103264-126">
          <seg xml:id="i-5o1JjEWGSK1oP9zgy2gbhM">
            Det var väldigt viktigt att det blev en förändring av jordförvärvslagen
            den dagen den kom för att komma till rätta med skogsklipparna,
            som köper upp mark utan att ha syftet att det ska vara ett långsiktigt
            hållbart skogsbruk som man ska ägna sig åt. Vi har reservationen
            om att stärka ett småskaligt långsiktigt ägande och brukande av
            jord- och skogsbruksfastigheter därför att vi vill stärka jordförvärvslagen.
            Vi ser nämligen att vi inte kommit riktigt ända fram. Vi tycker
            att ägarbalansen mellan stora och små företag riskerar att rubbas
            och att man därför måste se över hur ägarbalansen påverkas.
          </seg>
        </u>
        <u xml:id="i-bddf6847cf103264-126" prev="i-bddf6847cf103264-125" who="i-N4rvx7AGKxwhx5XDdagQzk" next="i-bddf6847cf103264-127">
          <seg xml:id="i-PU3FtzFfmnRYYthNvDygVJ">
            Det som jag främst vill ägna mina minuter åt är en solidaritetsfråga.
            Jag tycker att ordet solidaritet är det vackraste ord som finns.
          </seg>
        </u>
        <u xml:id="i-bddf6847cf103264-127" prev="i-bddf6847cf103264-126" who="i-N4rvx7AGKxwhx5XDdagQzk" next="i-bddf6847cf103264-128">
          <seg xml:id="i-3d5DrqhBWGGcAtndNJTE6o">
            Här gäller det solidariteten med de elöverkänsliga. Det är en
            fråga om lika rättigheter. Ett funktionshinder som elöverkänslighet
            utestänger folk från det sociala liv som vi tycker är fullkomligt
            självklart att delta i, till exempel att vistas i en sådan här
            lokal, att åka med allmänna kommunikationsmedel. Det finns mycket
            som man inte klarar av. Oavsett vad detta beror på forskarna är
            oeniga om vad det här är fråga om är det en otroligt viktig fråga.
          </seg>
        </u>
        <u xml:id="i-bddf6847cf103264-128" prev="i-bddf6847cf103264-127" who="i-N4rvx7AGKxwhx5XDdagQzk" next="i-bddf6847cf103264-129">
          <seg xml:id="i-3sDwuZd2EL3GPrS3Pi6yXg">
            FN:s standardregler för funktionshindrade handlar bland annat
            om rätten till en god bostad och ett fullvärdigt socialt liv.
            Dessa regler måste inbegripa även den handikappgrupp som utgörs
            av de elöverkänsliga.
          </seg>
        </u>
        <u xml:id="i-bddf6847cf103264-129" prev="i-bddf6847cf103264-128" who="i-N4rvx7AGKxwhx5XDdagQzk" next="i-FFxHHCzdxrhVxR9Zfnsozn">
          <seg xml:id="i-MG654aBCajd4NLyCFXiKPN">
            Jag är ledsen, Ragnwi, men jag hittar inte den kd-motion som
            du hänvisar till här. Det är möjligt att det har funnits en sådan
            under tidigare år. Miljöpartiet har också varje år tidigare väckt
            en motion i frågan. Nu var det en vänsterpartimotion som det för
            vårt vidkommande passade ganska bra att haka på. Därför har vi
            en reservation ihop med Vänsterpartiet i den här frågan. Jag skulle
            kunna tänka mig att vänsterpartister kommer att haka på den, och
            det har vi ju hört nu. Men även en del folkpartister och kristdemokrater
            kanske skulle kunna tänka sig att enas över partigränserna i frågan
            om behovet för den här gruppen. Åtminstone framgick det av en
            enkät som föreningen Vågbrytaren gjorde inför valet 2002. Blockpolitiken
            fungerar helt enkelt inte i den här frågan, den finns inte. Det
            var Miljöpartiet, Vänstern, Kristdemokraterna och Folkpartiet
            som svarade på Vågbrytarens frågor och gick igenom punkt för punkt.
            Centerpartiet, Socialdemokraterna och Moderaterna ville av olika
            anledningar inte svara på Vågbrytarens frågor. Av enkäten framgår
            det att vi partier som svarade var eniga på väldigt många punkter.
            Jag har protokollet här om det är någon som vill återgå till vad
            vi sade inför valet 2002.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=20"/>
        <u xml:id="i-FFxHHCzdxrhVxR9Zfnsozn" prev="i-bddf6847cf103264-129" who="i-N4rvx7AGKxwhx5XDdagQzk">
          <seg xml:id="i-CkcGU9GvMr3aYXEcg4KpS4">
            Jag yrkar bifall till reservation nr 16 under punkt 15.
          </seg>
        </u>
        <note type="speaker" xml:id="i-Ga5Yr9vcEesA465LwWsGbg">
          Anf. 24 LILIAN VIRGIN (s):
        </note>
        <u xml:id="i-DkTz1LfDujiBP9x14VQPaF" next="i-bddf6847cf103264-130" who="i-Dt448JefoURo4sEMRH39aM">
          <seg xml:id="i-K46iCQ7WSZD5ZWeKQaYcpN">
            Herr talman! I betänkandet behandlar utskottet motioner om fastighetsrättsliga
            frågor från den allmänna motionstiden både 2004 och 2005. Även
            Riksrevisionens redogörelse angående marklösen behandlas, som
            vi har hört.
          </seg>
        </u>
        <u xml:id="i-bddf6847cf103264-130" who="i-Dt448JefoURo4sEMRH39aM" prev="i-DkTz1LfDujiBP9x14VQPaF" next="i-bddf6847cf103264-131">
          <seg xml:id="i-RVzdedgcmRDy4cnPtvp6H">
            Många av motionerna känner vi igen från tidigare år. Expropriationsreglerna,
            som innebär att enskildas egendom kan tas i anspråk för att tillgodose
            olika samhällsnyttiga ändamål, är något som återkommer i motionerna.
          </seg>
        </u>
        <u xml:id="i-bddf6847cf103264-131" prev="i-bddf6847cf103264-130" who="i-Dt448JefoURo4sEMRH39aM" next="i-bddf6847cf103264-132">
          <seg xml:id="i-G6YvRgxiqZamp1NL6PaPoz">
            En expropriation innebär att en fastighet tas i anspråk för ett
            allmänt intresse. Beslut om tillstånd till expropriation fattas
            av regeringen eller, i vissa mindre frågor, av länsstyrelsen.
            En expropriation får ske bara för vissa bestämda ändamål. En avvägning
            görs alltid mellan olika intressen för att uppnå en ändamålsenlig
            hushållning av markresurser.
          </seg>
        </u>
        <u xml:id="i-bddf6847cf103264-132" prev="i-bddf6847cf103264-131" who="i-Dt448JefoURo4sEMRH39aM" next="i-bddf6847cf103264-133">
          <seg xml:id="i-XtzV5tWsVKBSJpmBjxtuh">
            Lagen finns för att det allmänna ska ha möjlighet att göra avvägningar
            och är ett redskap för stat och kommun att påverka samhällsutvecklingen.
            Vi har en majoritet i utskottet som anser att det allmänna måste
            ha möjligheter att göra avvägningar mellan skilda intressen som
            gör anspråk på ett markområde. Vi anser också att de prövningar
            och avvägningar som görs uppfyller kraven på rättssäkerhet.
          </seg>
        </u>
        <u xml:id="i-bddf6847cf103264-133" prev="i-bddf6847cf103264-132" who="i-Dt448JefoURo4sEMRH39aM" next="i-bddf6847cf103264-134">
          <seg xml:id="i-RK2PLB3cfrAfnfxUC1mgkL">
            När det sedan gäller ersättningsreglerna vid expropriation har
            utskottet tidigare gjort ett tillkännagivande till regeringen
            och begärt att det görs en utvärdering för att se hur reglerna
            fungerar och om de leder till rimliga resultat för den enskilde.
            Regeringen har tillsatt en utredare som ska göra en översyn av
            ersättningsbestämmelserna. Utredaren ska komma med ett delbetänkande
            senast den 31 januari 2007 och där redovisa hur ersättningsbestämmelserna
            tillämpas. Därefter är det meningen att regeringen ska komma med
            tilläggsdirektiv för det fortsatta arbetet. Uppdraget ska slutredovisas
            senast den 31 juli 2007.
          </seg>
        </u>
        <u xml:id="i-bddf6847cf103264-134" prev="i-bddf6847cf103264-133" who="i-Dt448JefoURo4sEMRH39aM" next="i-bddf6847cf103264-135">
          <seg xml:id="i-Gks1r4kfCKX16RBn76aZRJ">
            Den kommunala förköpsrätten är ett viktigt komplement till expropriationslagen.
            Förköpslagen är ett av flera instrument som ger kommunerna möjlighet
            att planera bebyggelseutvecklingen och ta ansvar för den fysiska
            samhällsutvecklingen. Den uppfattningen delas av en mycket stor
            del av utskottsledamöterna. Men företrädare för Moderaterna och
            Centerpartiet vill att äganderätten ska få en starkare ställning
            gentemot expropriation. Resten av utskottet delar inte den uppfattningen.
            Skälet till det är att vi anser att det allmänna även i fortsättningen
            ska ha möjlighet att göra erforderliga avvägningar mellan skilda
            berättigade intressen. Utskottet anser att dagens lagstiftning
            uppfyller kraven på att det sker på ett rättssäkert sätt.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=21"/>
        <u xml:id="i-bddf6847cf103264-135" prev="i-bddf6847cf103264-134" who="i-Dt448JefoURo4sEMRH39aM" next="i-bddf6847cf103264-136">
          <seg xml:id="i-64e4NEGkBP5U9E8dWF6DfJ">
            Herr talman! I frågor om expropriation ser vi att det från Moderaterna
            och till stor del också från Centerpartiet finns en misstro mot
            det allmänna. De anser inte att stat och kommun behöver nuvarande
            redskap för att påverka samhällsutvecklingen. De vill att expropriationslagstiftningen,
            förvärvslagstiftningen och den kommunala förköpsrätten ska ses
            över. Och syftet ska vara att undanröja lagarna eller att de ska
            få en utformning som mer stärker äganderätten. Med undantag för
            Moderaterna och Centerpartiet finns det en samsyn hos övriga partier
            om det nödvändiga att kunna kontrollera samhällsutvecklingen på
            så sätt som lagarna tillåter.
          </seg>
        </u>
        <u xml:id="i-bddf6847cf103264-136" prev="i-bddf6847cf103264-135" who="i-Dt448JefoURo4sEMRH39aM" next="i-bddf6847cf103264-137">
          <seg xml:id="i-MPjpnTHKGKzhxtTYLS9k3j">
            Kommunerna har i dag möjlighet att upplåta mark med tomträtt.
            Det är en gammal bestämmelse som infördes som ett komplement till
            äganderätten. Kommunerna kan genom att använda tomträttsinstitutet
            upplåta mark för bland annat bostäder till ett lägre pris än om
            marken skulle säljas. En del kommuner har efter att de upplåtit
            mark med tomträtt erbjudit tomträttsinnehavare att friköpa sin
            tomt. Det är kommunerna som har möjligheterna i sin hand att besluta
            om mark ska upplåtas med tomträtt och också besluta om marken
            ska få friköpas.
          </seg>
        </u>
        <u xml:id="i-bddf6847cf103264-137" prev="i-bddf6847cf103264-136" who="i-Dt448JefoURo4sEMRH39aM" next="i-bddf6847cf103264-138">
          <seg xml:id="i-3FcajwVH7bBFNmV4MKnNjg">
            Moderaterna och Centerpartiet anför i en reservation att de anser
            att kommunerna inte längre ska få besluta om att upplåta mark
            med tomträtt. De förklarar också tillsammans med Kristdemokraterna
            och Folkpartiet att kommunerna inte längre själva ska kunna bestämma
            om de vill erbjuda friköp av tomter.
          </seg>
        </u>
        <u xml:id="i-bddf6847cf103264-138" prev="i-bddf6847cf103264-137" who="i-Dt448JefoURo4sEMRH39aM" next="i-bddf6847cf103264-139">
          <seg xml:id="i-9b2d2AzVMvQ7GPgpzQA8CX">
            I andra sammanhang är vi alla överens om betydelsen av det kommunala
            självstyret, men i markfrågor ifrågasätter de borgerliga partierna
            kommunernas vilja att på det för medborgarna bästa sättet hantera
            dessa frågor. Som jag ser det är det helt ideologiska skäl som
            driver de borgerliga partierna. De förespråkar att utrymmet för
            privat ägande måste vidgas. Och i reservationen uttrycker sig
            moderater och centerpartister på följande sätt:
          </seg>
        </u>
        <u xml:id="i-bddf6847cf103264-139" prev="i-bddf6847cf103264-138" who="i-Dt448JefoURo4sEMRH39aM" next="i-bddf6847cf103264-140">
          <seg xml:id="i-XUPWLczQ1CRbchWmnuqBAd">
            Det är oförsvarbart att på rent ideologiska grunder behålla ett
            markpolitiskt instrument vars konsekvenser förhindrar ett spritt
            enskilt ägande.
          </seg>
        </u>
        <u xml:id="i-bddf6847cf103264-140" prev="i-bddf6847cf103264-139" who="i-Dt448JefoURo4sEMRH39aM" next="i-bddf6847cf103264-141">
          <seg xml:id="i-LZJLUgQqUuGia5quwV4BMa">
            Vi socialdemokrater har inget emot enskilt ägande, men vi ser
            också värdet i att kommunerna har fortsatt möjlighet att använda
            sig av upplåtelse med tomträtt. För oss socialdemokrater är det
            viktigt att kommunerna har instrumenten och möjligheterna att
            planera boende och samhällsutveckling och att kommunerna har möjlighet
            att hålla tillbaka boendekostnaderna genom att upplåta mark med
            tomträtt. Vi har inte heller något emot att kommunmedborgarna
            kan friköpa sina tomter. Men det är inte något som vi vill lagreglera.
            Det ska kommunen själv avgöra.
          </seg>
        </u>
        <u xml:id="i-bddf6847cf103264-141" prev="i-bddf6847cf103264-140" who="i-Dt448JefoURo4sEMRH39aM" next="i-bddf6847cf103264-142">
          <seg xml:id="i-RSgb2kD4X2hjdPNsmt6WUj">
            Jordförvärvslagen är också ett instrument för markpolitiken och
            har regionalpolitiska syften. Från Moderaterna och Folkpartiet
            vill man antingen starkt begränsa eller upphäva jordförvärvslagen.
            Här är de borgerliga partierna inte överens. Kristdemokraterna
            och Centerpartiet förklarar i en reservation tillsammans med Miljöpartiet
            att lagen ska ses över. De befarar att ägarbalansen mellan stora
            och små företag riskerar att rubbas. De vill stärka ett småskaligt,
            långsiktigt ägande och brukande av jord- och skogsbruksfastigheter.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=22"/>
        <u xml:id="i-bddf6847cf103264-142" prev="i-bddf6847cf103264-141" who="i-Dt448JefoURo4sEMRH39aM" next="i-bddf6847cf103264-143">
          <seg xml:id="i-LqpivJu8tZSkm9EhpxL94L">
            Jordförvärvslagen ändrades så sent som den 1 augusti 2005. Genom
            ändringen har bestämmelserna om tillstånd till förvärv av lantbruksegendom
            i glesbygd skärpts. Det har gjorts för att motverka så kallade
            exploaterande förvärv. För att få göra tillståndsfria förvärv
            har tiden som en person måste vara bosatt i kommunen där fastigheten
            finns förlängts från sex månader till ett år. Det har också skett
            förenklingar så att juridiska personer kan förvärva lantbruksegendom,
            men bara från andra juridiska personer, med undantag av dödsbon,
            utan att det behövs förvärvstillstånd.
          </seg>
        </u>
        <u xml:id="i-bddf6847cf103264-143" prev="i-bddf6847cf103264-142" who="i-Dt448JefoURo4sEMRH39aM" next="i-bddf6847cf103264-144">
          <seg xml:id="i-CmcztVjZWqrsnpQfYxDecE">
            Här finns det från de borgerliga partierna krav på att förvärvsprövningen
            ska tas bort och på att lagen för att skydda familjedrivna jord-
            och skogsbruk ska förstärkas. Majoriteten i utskottet anser att
            förvärvsprövningen av regionalpolitiska skäl ska behållas. Utskottet
            anser också att balansen mellan olika ägarkategorier ska fungera.
            Det är därför viktigt att följa utvecklingen av den nya lagen.
            Vi behöver ytterligare erfarenhet av de nya reglerna innan vi
            föreslår någon ändring av reglerna.
          </seg>
        </u>
        <u xml:id="i-bddf6847cf103264-144" prev="i-bddf6847cf103264-143" who="i-Dt448JefoURo4sEMRH39aM" next="i-bddf6847cf103264-145">
          <seg xml:id="i-S9qPgbb7bKe4REWiFQR4j">
            Hur ska man förhindra att permanenthus köps och ombildas till
            fritidshus? Det finns motioner från Socialdemokraterna och Kristdemokraterna
            om att boplikt ska utredas och regleras med stöd av plan- och
            bygglagen. Det finns motioner från Folkpartiet om att tanken på
            boplikt ska avvisas.
          </seg>
        </u>
        <u xml:id="i-bddf6847cf103264-145" prev="i-bddf6847cf103264-144" who="i-Dt448JefoURo4sEMRH39aM" next="i-bddf6847cf103264-146">
          <seg xml:id="i-XrBkvcSotZR2h5ig2VLEfv">
            Detta är en svår fråga. Vi är alla måna om att våra kust- och
            skärgårdssamhällen och andra eftertraktade områden ska bevaras
            och bebos permanent och inte omvandlas till områden för fritidsbostäder.
          </seg>
        </u>
        <u xml:id="i-bddf6847cf103264-146" prev="i-bddf6847cf103264-145" who="i-Dt448JefoURo4sEMRH39aM" next="i-bddf6847cf103264-147">
          <seg xml:id="i-2t3zdE5Vb8rQkmjzkJQ2uT">
            Regeringen och Plan- och byggkommittén har övervägt frågan, och
            utskottet ansluter sig till bedömningen att frågan inte kan lösas
            inom ramen för plan- och bygglagen. Vi tror inte på möjligheten
            att kommunerna i planer ska kunna förbjuda att bostäder används
            för fritidsändamål. Frågan är mer komplex än så och beror på flera
            faktorer såsom konjunktur, befolkningsutveckling och utveckling
            av bostadsmarknaden. Utskottet avstyrker därför motionsförslagen
            om att permanentboende och fritidsboende ska regleras i plan-
            och bygglagen.
          </seg>
        </u>
        <u xml:id="i-bddf6847cf103264-147" prev="i-bddf6847cf103264-146" who="i-Dt448JefoURo4sEMRH39aM" next="i-bddf6847cf103264-148">
          <seg xml:id="i-QJ4xxGWTaKxbKiBiBXwkKK">
            Vi väntar på en proposition om fäbodbrukets förutsättningar.
            Enligt en utredning som lämnats till regeringen och som har remissbehandlats
            bör fäbodkulturen bevaras och stärkas. Utredningen anser att det
            behövs lagbestämmelser för att det fria skogsbetet ska kunna fortsätta.
            Förslagen från utredningen bereds inom Regeringskansliet.
          </seg>
        </u>
        <u xml:id="i-bddf6847cf103264-148" prev="i-bddf6847cf103264-147" who="i-Dt448JefoURo4sEMRH39aM" next="i-bddf6847cf103264-149">
          <seg xml:id="i-QWWEfcmWzqS84JVaEeUxh8">
            Jag kan dela uppfattningen i reservationen från Kristdemokraterna,
            Vänsterpartiet, Folkpartiet och Centerpartiet om att fäbodbruket
            är en omistlig del i vårt kulturarv. Jag minns själv mina somrar
            på Långsbovallen i Hälsingland mellan Delsbo och Järvsö. Det fäbodliv
            som jag där fick uppleva har gett mig mycket, och jag vill också
            att detta kulturarv ska finnas kvar. Utskottsmajoriteten och reservanterna
            vill samtliga säkra fäbodbrukets fortbestånd. Skillnaden är att
            vi som utgör majoriteten litar på att regeringen som man lovat
            kommer med en proposition, och reservanterna vill göra ett tillkännagivande
            om samma sak.
          </seg>
        </u>
        <u xml:id="i-bddf6847cf103264-149" prev="i-bddf6847cf103264-148" who="i-Dt448JefoURo4sEMRH39aM" next="i-bddf6847cf103264-150">
          <seg xml:id="i-XTdnRFLHSfRkaEJ2xZ3K9L">
            Vi har också behandlat lagen om ledningsrätt och lagen om herrelösa
            fastigheter. Det är två rätt nya lagar som har gällt från 2004
            och 2005. Här anser utskottsmajoriteten att det är för tidigt
            att nu analysera konsekvenserna av lagändringarna eller att säga
            att lagarna är otillräckliga. Därför avstyrks motionerna.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=23"/>
        <u xml:id="i-bddf6847cf103264-150" prev="i-bddf6847cf103264-149" who="i-Dt448JefoURo4sEMRH39aM" next="i-bddf6847cf103264-151">
          <seg xml:id="i-4rfKtSPgppam7LEPM3xLXZ">
            En fråga som återkommer i motionerna är om det behövs någon lag
            som reglerar att kommuner och andra ska ha en plikt att samråda
            med fastighetsägare och näringsidkare om kommande markarbeten.
            Vi delar uppfattningen att det är värdefullt att kommuner och
            andra informerar och samråder om kommande markarbeten. Men utskottsmajoriteten
            anser inte att det ska behöva regleras i lag. I praktiken är det
            också vanligt att kommunerna informerar och samråder. Reservanterna
            visar här återigen ett misstroende gentemot kommunernas sätt att
            hantera kommunmedborgarna.
          </seg>
        </u>
        <u xml:id="i-bddf6847cf103264-151" prev="i-bddf6847cf103264-150" who="i-Dt448JefoURo4sEMRH39aM" next="i-bddf6847cf103264-152">
          <seg xml:id="i-MwTyM3d3mtGTC3vjwNq9Xq">
            Ett förslag som vi inte har behandlat tidigare är tanken att
            fastighetsgränser ska kunna bestämmas med hjälp av fastighetskoordinater
            i stället för som i dag med fysiska gränsmarkeringar i form av
            gränsrör, råstenar och dylikt. Detta är en fråga som har aktualiserats
            av Lantmäteriet i olika sammanhang. Det pågår också ett doktorandprojekt
            som finansieras av Lantmäteriet och som syftar till att man ska
            se över förutsättningarna för att bestämma fastighetsgränser med
            hjälp av koordinater. Denna avhandling beräknas vara klar under
            våren 2007. Tanken är att Lantmäteriet därefter ska ta ställning
            till hur man ska gå vidare.
          </seg>
        </u>
        <u xml:id="i-bddf6847cf103264-152" prev="i-bddf6847cf103264-151" who="i-Dt448JefoURo4sEMRH39aM" next="i-bddf6847cf103264-153">
          <seg xml:id="i-QkcxdSfRXLvU2BJwsv5Tqd">
            Motionen från Kristdemokraterna är intressant, och det finns
            skäl att anta att fastighetsgränser i framtiden kommer att baseras
            på digital information på samma sätt som kartor och fastighetsdata
            i stor utsträckning har digitaliserats. Utskottets majoritet är
            intresserad av fortsättningen men vill invänta resultatet av det
            pågående projektet och Lantmäteriets åsikter i frågan.
          </seg>
        </u>
        <u xml:id="i-bddf6847cf103264-153" prev="i-bddf6847cf103264-152" who="i-Dt448JefoURo4sEMRH39aM" next="i-12BifSuG4G7xYgyN95ad3s">
          <seg xml:id="i-3WycAZ5GbxsbJR1zA5vK9H">
            Till sist frågan om marklösen. Riksrevisionen har granskat hur
            sex statliga myndigheter handlägger ärenden om marklösen. Riksrevisionen
            har i sin rapport uppmärksammat att det kan vara ojämlika förhållanden
            mellan en myndighet och en fastighetsägare i samband med marklösen.
            Med anledning av Riksrevisionens granskning har regeringen i regleringsbreven
            för i år ställt krav på att Banverket, Vägverket, Skogsstyrelsen
            och Naturvårdsverket ska redovisa vilka insatser som de hittills
            har gjort och vad de avser att göra utifrån Riksrevisionens påpekanden.
            Det uppdraget ska redovisas senast den 30 juni i år. Med hänsyn
            till de redogörelser som begärts och den utredning som tillsatts
            för att göra en översyn av ersättningsbestämmelserna enligt expropriationslagen
            anser utskottet att Riksrevisionens redogörelse inte ska föranleda
            någon åtgärd från riksdagens sida utan den läggs till handlingarna.
          </seg>
        </u>
        <u xml:id="i-12BifSuG4G7xYgyN95ad3s" prev="i-bddf6847cf103264-153" who="i-Dt448JefoURo4sEMRH39aM">
          <seg xml:id="i-MiBkqweKe1Zdx6KuAYphRg">
            Med det anförda yrkar jag bifall till utskottets förslag till
            beslut och avslag på reservationerna.
          </seg>
        </u>
        <note type="speaker" xml:id="i-95c3yfgPMxWUiPUt2XdH9h">
          Anf. 25 LARS TYSKLIND (fp) replik:
        </note>
        <u xml:id="i-bddf6847cf103264-154" next="i-bddf6847cf103264-155" who="i-RDeqY3mXLBtUS9bixjvHS">
          <seg xml:id="i-SdLiA63Dad4z9aTJcL5QZ2">
            Herr talman! Jag vill fråga Lilian Virgin om översynen av ersättning
            vid expropriation. Har Lilian Virgin några upplysningar om varför
            det dröjde så länge innan den kom i gång? Vad var svårigheten?
          </seg>
        </u>
        <u xml:id="i-bddf6847cf103264-155" prev="i-bddf6847cf103264-154" who="i-RDeqY3mXLBtUS9bixjvHS" next="i-bddf6847cf103264-156">
          <seg xml:id="i-V3gwnx2YXbE8sTyNvjRBSV">
            Vi är nog ganska överens om att det tagit orimligt lång tid.
            Nu ska ett delbetänkande komma i början på år 2007, och man ska
            vara klar i mitten av år 2007. Då har det ändå gått över tre år
            innan det är färdigt.
          </seg>
        </u>
        <u xml:id="i-bddf6847cf103264-156" prev="i-bddf6847cf103264-155" who="i-RDeqY3mXLBtUS9bixjvHS" next="i-bddf6847cf103264-157">
          <seg xml:id="i-CWMUj9cRC1j5fccz1a8G82">
            När man drar ut på tiden med utredningar kan man misstänka att
            det egentligen är någonting som regeringen inte vill göra. Det
            är väldigt olyckligt. Vi hade ändå en överenskommelse att det
            skulle göras.
          </seg>
        </u>
        <u xml:id="i-bddf6847cf103264-157" prev="i-bddf6847cf103264-156" who="i-RDeqY3mXLBtUS9bixjvHS" next="i-bddf6847cf103264-158">
          <seg xml:id="i-MhjNe6CqGoc93FNnL9RCfd">
            Det är en viss brist på respekt för ett tillkännagivande från
            riksdagen. Det måste även i detta fall vara så att regeringen
            så skyndsamt som möjligt ska effektuera riksdagens beslut.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=24"/>
        <u xml:id="i-bddf6847cf103264-158" prev="i-bddf6847cf103264-157" who="i-RDeqY3mXLBtUS9bixjvHS" next="i-bddf6847cf103264-159">
          <seg xml:id="i-6mr37gEeKVrvXvsQNEaKQk">
            När det gäller frågan om friköp av tomträtter kan man naturligtvis
            diskutera kommunalt självstyre. Från Folkpartiets sida ställer
            vi helt upp på det kommunala självstyret i frågan. Det får vi
            mer se som en principiell diskussion. Från Folkpartiet kommer
            vi även på kommunal nivå att agera i den frågan. Det måste vara
            en rättighet att få köpa loss sin tomträtt.
          </seg>
        </u>
        <u xml:id="i-bddf6847cf103264-159" prev="i-bddf6847cf103264-158" who="i-RDeqY3mXLBtUS9bixjvHS" next="i-bddf6847cf103264-160">
          <seg xml:id="i-D1LNjeVTgYeY1kL8WsPezJ">
            Det är en långsiktighet i detta. Det finns egentligen inget skäl
            till varför det ska vara tomträtter. Om det är bestämt att det
            inte ska vara någon ändrad markanvändning är det bara en oförutsägbarhet
            för den enskilda om man inte har rätt att köpa fri sin tomträtt.
          </seg>
        </u>
        <u xml:id="i-bddf6847cf103264-160" prev="i-bddf6847cf103264-159" who="i-RDeqY3mXLBtUS9bixjvHS">
          <seg xml:id="i-PaiMMfddRYmqRgS4N4UEeQ">
            Vi får se det som en principiell diskussion. Vi för även principiella
            diskussioner i andra frågor. Det kan gälla omvandling av hyresrätter
            till bostadsrätter och så vidare. Jag tycker att det även hör
            hemma i riksdagen att föra den typen av diskussion.
          </seg>
        </u>
        <note type="speaker" xml:id="i-GkZ8JWyXuhBTEHtc7a5koe">
          Anf. 26 LILIAN VIRGIN (s) replik:
        </note>
        <u xml:id="i-bddf6847cf103264-161" next="i-bddf6847cf103264-162" who="i-Dt448JefoURo4sEMRH39aM">
          <seg xml:id="i-MCVZsyxTsPcHtxHdoUe2bz">
            Herr talman! Vi var överens om att det var ersättningsreglerna
            som skulle utredas. Vi skulle se på hur de slår och vad man skulle
            göra åt det. Vi har från vår sida varit lika angelägna som ni
            andra om att utredningen ska komma i gång. Vi har sinsemellan
            haft kontakter. Det har också föranlett kontakter med departementet
            som har arbetat fram riktlinjerna.
          </seg>
        </u>
        <u xml:id="i-bddf6847cf103264-162" prev="i-bddf6847cf103264-161" who="i-Dt448JefoURo4sEMRH39aM" next="i-bddf6847cf103264-163">
          <seg xml:id="i-5owFJjzSc8CcS4ojyujGBs">
            Jag har inte något exakt svar på varför det har tagit tid. Det
            är helt enkelt så att frågan är komplicerad. Nu när direktiven
            är fastställda måste vi låta utredningen ta sin tid för att svara
            på frågorna.
          </seg>
        </u>
        <u xml:id="i-bddf6847cf103264-163" prev="i-bddf6847cf103264-162" who="i-Dt448JefoURo4sEMRH39aM">
          <seg xml:id="i-Ss3rmTuuTeyk3ZxCjJmYw7">
            När det gäller friköp av tomträtter förstod jag inte riktigt
            frågan. Min principiella inställning är att det är kommunerna
            som beslutar om att inrätta tomträtter. Det kan de göra för att
            de kanske vill hålla bostadspriserna nere i ett område. Likadant
            är det när det gäller friköp av tomterna. Det är helt enkelt kommunerna
            som ska ha avgörandet i sin hand.
          </seg>
        </u>
        <note type="speaker" xml:id="i-5f5kTGPNWURxJcvutdtniG">
          Anf. 27 LARS TYSKLIND (fp) replik:
        </note>
        <u xml:id="i-bddf6847cf103264-164" next="i-bddf6847cf103264-165" who="i-RDeqY3mXLBtUS9bixjvHS">
          <seg xml:id="i-7HEM4zwVRCVRsrkDJofL9A">
            Herr talman! Det sista får jag hålla med om. I sista hand är
            det naturligtvis kommunerna som får fatta det beslutet. Men jag
            tycker ändå att det finns ett utrymme för att föra en principiell
            diskussion om ägandet och den enskildes rätt.
          </seg>
        </u>
        <u xml:id="i-bddf6847cf103264-165" prev="i-bddf6847cf103264-164" who="i-RDeqY3mXLBtUS9bixjvHS" next="i-bddf6847cf103264-166">
          <seg xml:id="i-9vmpVmBt4HGRaBSw2LrqZG">
            Det är bara att konstatera att Lilian Virgin inte har andra upplysningar
            än vad vi har fått när vi har försökt att få svar från justitieministern
            i frågan. Det har egentligen varit väldigt oklara svar. Det är
            bara att beklaga. Det går inte att vrida tiden tillbaka. Den förlorade
            tiden på två år är den stora stötestenen.
          </seg>
        </u>
        <u xml:id="i-bddf6847cf103264-166" prev="i-bddf6847cf103264-165" who="i-RDeqY3mXLBtUS9bixjvHS" next="i-bddf6847cf103264-167">
          <seg xml:id="i-P4YL3fdRKXXsQMBQHe12nu">
            Jag ska ta upp frågan om boplikt som vi har diskuterat här några
            gånger. Även Owe Hellberg hade en liten diskussion om det. Det
            står att PBL-lagstiftningen inte är en väg att gå. Jag tycker
            att det är väldigt bra att man har kommit fram till det och sätter
            en punkt i den frågan.
          </seg>
        </u>
        <u xml:id="i-bddf6847cf103264-167" prev="i-bddf6847cf103264-166" who="i-RDeqY3mXLBtUS9bixjvHS" next="i-bddf6847cf103264-168">
          <seg xml:id="i-Ggpd8U4Fn9YnWDrRsM5ias">
            Vad vi eftersträvade var att också sätta en punkt i frågan över
            huvud taget. Nu står det inget om EU-lagstiftningen i utskottstexten.
            Det kanske det borde göra. Det räcker inte med att bara konstatera
            att det är en komplex fråga och lämna den till framtiden.
          </seg>
        </u>
        <u xml:id="i-bddf6847cf103264-168" prev="i-bddf6847cf103264-167" who="i-RDeqY3mXLBtUS9bixjvHS" next="i-bddf6847cf103264-169">
          <seg xml:id="i-BSb79M3c2zESNXfHeteE8s">
            Man kan även ställa sig bakom det principiella ställningstagandet.
            Boplikt kan egentligen inte någonsin vara ett bra sätt att ta
            sig fram. Det är en alldeles för stor inskränkning av det enskilda
            ägandet.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=25"/>
        <u xml:id="i-bddf6847cf103264-169" prev="i-bddf6847cf103264-168" who="i-RDeqY3mXLBtUS9bixjvHS">
          <seg xml:id="i-7oHQKvMmqvkgJMNXMGZNda">
            Vi har ändå erfarenheter från andra länder att det inte har fungerat.
            Därför borde vi avfärda den tanken väldigt tydligt. Kan vi sedan
            göra det med hjälp av EU-lagstiftningen kan det vara bra i sig.
            Jag tycker att vi kan ta en principiell ståndpunkt i den frågan.
          </seg>
        </u>
        <note type="speaker" xml:id="i-MiV9akEZfiiYLtCUPWg4wz">
          Anf. 28 LILIAN VIRGIN (s) replik:
        </note>
        <u xml:id="i-bddf6847cf103264-170" next="i-bddf6847cf103264-171" who="i-Dt448JefoURo4sEMRH39aM">
          <seg xml:id="i-BdhcaeKUEKKwQVEa1PckQE">
            Herr talman! Det vi har behandlat i betänkandet är om vi i plan-
            och bygglagen ska kunna reglera boplikten. Det är vi överens om
            att vi inte ska göra.
          </seg>
        </u>
        <u xml:id="i-bddf6847cf103264-171" prev="i-bddf6847cf103264-170" who="i-Dt448JefoURo4sEMRH39aM" next="i-bddf6847cf103264-172">
          <seg xml:id="i-Fat8oQH1r9WSFYhsN4gz7z">
            Om Lars Tysklind vill ha min principiella ståndpunkt i frågan
            om boplikt tror inte jag på att det är möjligt att reglera det
            över huvud taget. Det är andra saker som man får ta till för att
            stimulera att människor kan bo kvar i sina områden och att inte
            penningstarka människor kommer och köper upp fastigheterna.
          </seg>
        </u>
        <u xml:id="i-bddf6847cf103264-172" prev="i-bddf6847cf103264-171" who="i-Dt448JefoURo4sEMRH39aM">
          <seg xml:id="i-TrYfRKTM5zcUPGRaDZ3qDn">
            Det är nog andra saker som måste göras. Men boplikten i sig tror
            jag inte är en framkomlig väg. Det visar också erfarenheter från
            Norge. Det är inte den bästa lösningen.
          </seg>
        </u>
        <note type="speaker" xml:id="i-B7Gijn5zm5c1R9D4MXNDv9">
          Anf. 29 EWA THALÉN FINNÉ (m) replik:
        </note>
        <u xml:id="i-bddf6847cf103264-173" next="i-bddf6847cf103264-174" who="i-Ev13DrJjHbo85jEmQ5EPLM">
          <seg xml:id="i-8pmCnnQwZz5M4UKAxmyiS">
            Herr talman! Man skulle vidga utredningen av expropriationslagen
            om man tittade på mer än bara ersättningsreglerna, Lilian Virgin.
            Det handlar om syftena, vilka som kan expropriera och vad som
            kan ske vid ändrat syfte.
          </seg>
        </u>
        <u xml:id="i-bddf6847cf103264-174" prev="i-bddf6847cf103264-173" who="i-Ev13DrJjHbo85jEmQ5EPLM" next="i-bddf6847cf103264-175">
          <seg xml:id="i-SaVQ29hG6HXAKrJdGcLwm2">
            Vi tycker också att man skulle titta på att utreda förutsättningarna
            för återköp. Det är en fråga som är ganska aktuell i samband med
            all försvarsmark som inte längre används.
          </seg>
        </u>
        <u xml:id="i-bddf6847cf103264-175" prev="i-bddf6847cf103264-174" who="i-Ev13DrJjHbo85jEmQ5EPLM" next="i-bddf6847cf103264-176">
          <seg xml:id="i-PLB1byteMyd4ZEinH8s48w">
            Jag har bara en kort fråga. Varför kan ni inte ha ett intresse
            av att man gör en bred belysning och tittar på de frågorna?
          </seg>
        </u>
        <u xml:id="i-bddf6847cf103264-176" prev="i-bddf6847cf103264-175" who="i-Ev13DrJjHbo85jEmQ5EPLM" next="i-bddf6847cf103264-177">
          <seg xml:id="i-EUT8Cfawrgzrq98kZ9YqUW">
            Jag hade också tänkt att ta upp lite om boplikten. Men det gjorde
            Lars Tysklind. Jag tänker i stället tala om informations- och
            samrådsansvaret mot näringsidkare vid markarbeten.
          </seg>
        </u>
        <u xml:id="i-bddf6847cf103264-177" prev="i-bddf6847cf103264-176" who="i-Ev13DrJjHbo85jEmQ5EPLM" next="i-bddf6847cf103264-178">
          <seg xml:id="i-7XSoWyyQw8dEDaVXBaH5ry">
            Lilian Virgin säger i talarstolen att det inte är ett problem.
            Utifrån en makroekonomisk synvinkel är det absolut inte något
            problem. Men det finns en hel del små näringsidkare som berörs.
            Det kan vara ett litet kafé eller en krog, som jag nämnde i talarstolen,
            som drabbas oerhört hört och tappar väldigt mycket inkomster.
          </seg>
        </u>
        <u xml:id="i-bddf6847cf103264-178" prev="i-bddf6847cf103264-177" who="i-Ev13DrJjHbo85jEmQ5EPLM">
          <seg xml:id="i-GemJSgYvNg8JBR42BmYWg8">
            Där hade man kanske kunnat finna en lösning om man bara hade
            information och samråd. Det är en hel del kommuner som slarvar
            med det. Skulle det inte kunna vara så att man ökade kravet på
            att man ska ha information och samråd i just de här frågorna?
          </seg>
        </u>
        <note type="speaker" xml:id="i-7CGBPWb5rusWtSLUMiJY8s">
          Anf. 30 LILIAN VIRGIN (s) replik:
        </note>
        <u xml:id="i-bddf6847cf103264-179" next="i-bddf6847cf103264-180" who="i-Dt448JefoURo4sEMRH39aM">
          <seg xml:id="i-YX3vPdhSukRvvUE3GHrv36">
            Herr talman! Som jag sade i mitt anförande är det en ordentlig
            prövning av expropriationslagen. Det är regeringen som fattar
            beslut, och i vissa fall i mindre frågor är det länsstyrelsen
            som gör det. Vi tycker att de regler som finns och de lagar som
            gäller är tillräckliga. De ska självklart tillämpas på det sätt
            lagen avser.
          </seg>
        </u>
        <u xml:id="i-bddf6847cf103264-180" prev="i-bddf6847cf103264-179" who="i-Dt448JefoURo4sEMRH39aM" next="i-bddf6847cf103264-181">
          <seg xml:id="i-VZq6NZJZwkVajFeHbcWauU">
            Det ställdes också en fråga om återköp av Försvarsmaktens mark.
            Som vi nu ser har det på många ställen blivit försvarsmark ledig,
            om jag uttrycker mig så. Det brukar finnas ett kommunalt intresse
            att köpa upp den marken. Försvarsmarken ligger ofta väldigt väl
            i anslutning till samhällena. Det finns ett allmänt intresse att
            marken ska användas för bostadsbebyggelse eller andra ändamål.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=26"/>
        <u xml:id="i-bddf6847cf103264-181" prev="i-bddf6847cf103264-180" who="i-Dt448JefoURo4sEMRH39aM" next="i-bddf6847cf103264-182">
          <seg xml:id="i-9LTwmX1tt3emTvY7ZvJE5q">
            När det gäller information och samråd med näringsidkare har vi
            tagit upp den frågan väldigt många gånger. Det vanliga är att
            kommunen eller vem det nu är som ska göra åtgärderna informerar
            fastighetsägaren. För fastighetsägaren borde det vara naturligt
            att man informerar också den näringsidkare som han hyr ut lokaler
            till.
          </seg>
        </u>
        <u xml:id="i-bddf6847cf103264-182" prev="i-bddf6847cf103264-181" who="i-Dt448JefoURo4sEMRH39aM" next="i-bddf6847cf103264-183">
          <seg xml:id="i-3wtf24pNBwEXpHCSZvS6dN">
            Min förvåning är att ni inte kan lita på kommunerna utan att
            ni måste ha en lag på det här området. Jag läste i er tidning,
            Allianstidningen som ni kallar den. Där står det under rubriken
            ekonomisk politik för tillväxt att ni är överens. Det står: Stärk
            det kommunala självstyret!
          </seg>
        </u>
        <u xml:id="i-bddf6847cf103264-183" prev="i-bddf6847cf103264-182" who="i-Dt448JefoURo4sEMRH39aM">
          <seg xml:id="i-JgX4vNb43NGvj5XxYho8f1">
            Det verkar inte som att bostadsutskottets borgerliga ledamöter
            har fått del av det som har presenterats där och som ska ligga
            till grund för det gemensamma valmanifestet.
          </seg>
        </u>
        <note type="speaker" xml:id="i-GDihF1cNijDvQ6Nvz82vHN">
          Anf. 31 EWA THALÉN FINNÉ (m) replik:
        </note>
        <u xml:id="i-bddf6847cf103264-184" next="i-bddf6847cf103264-185" who="i-Ev13DrJjHbo85jEmQ5EPLM">
          <seg xml:id="i-7EgbSUJTBC8fbpCxM5Gm7m">
            Herr talman! Vi har tagit del av alliansens skrifter. Vi tycker
            att det kommunala självstyret är väsentligt. Men det är inte så
            att vi inte kan tycka att man ibland måste ha övergripande lagstiftning
            för att enskilda i hela Sverige ska behandlas någorlunda lika.
          </seg>
        </u>
        <u xml:id="i-bddf6847cf103264-185" prev="i-bddf6847cf103264-184" who="i-Ev13DrJjHbo85jEmQ5EPLM" next="i-bddf6847cf103264-186">
          <seg xml:id="i-HPHB5j2bG4QEaycXEVZ65j">
            Information och samråd i samband med markarbete är ju en ganska
            liten fråga. Lilian Virgin säger att många kommuner informerar.
            I många fall består den informationen av att man sätter upp en
            lapp någonstans. Man har ingen dialog. Och som jag sade kan detta
            drabba enskilda näringsidkare ytterst hårt.
          </seg>
        </u>
        <u xml:id="i-bddf6847cf103264-186" prev="i-bddf6847cf103264-185" who="i-Ev13DrJjHbo85jEmQ5EPLM">
          <seg xml:id="i-X6p6YDzgkJ12YooGfNRDbt">
            Lilian Virgin pratar om att kommunen köper upp försvarsmarken.
            Många gånger var det ju kommunen som ägde marken som blev exproprierad.
            Som lagstiftningen ser ut i dag ska försvaret sälja marken när
            den inte längre används. Jag satt i en utredning där man tittade
            på de här frågorna. Nu hade inte jag samma åsikt i den här frågan
            som majoriteten i utredningen. Jag tycker att det vore på sin
            plats det är lite hederligt att fråga den som tidigare ägde marken
            om man är intresserad av att köpa tillbaka den. Det är inte säkert.
            Man har kanske flyttat beroende på att det inte gick att få någon
            utkomst där man bodde när man inte hade någon mark kvar. Jag tycker
            att det vore ärligt mot den som en gång utsattes för det här ingreppet.
            Det är ändå ett väldigt stort ingrepp att bli av med sin mark.
          </seg>
        </u>
        <note type="speaker" xml:id="i-KFrJtYFQ4hKcMhxBcp5Xj1">
          Anf. 32 LILIAN VIRGIN (s) replik:
        </note>
        <u xml:id="i-bddf6847cf103264-187" next="i-bddf6847cf103264-188" who="i-Dt448JefoURo4sEMRH39aM">
          <seg xml:id="i-NSsoU9aPQBcrxC2PfAXVop">
            Herr talman! Jag tycker att man kan märka och förutsätta att
            kommunerna är måna om sina näringsidkare och sina invånare. Man
            ska inte behöva reglera detta i en lag. Det är lite knepigt att
            det är Moderaterna som yrkar på ytterligare lagar.
          </seg>
        </u>
        <u xml:id="i-bddf6847cf103264-188" prev="i-bddf6847cf103264-187" who="i-Dt448JefoURo4sEMRH39aM">
          <seg xml:id="i-VaXAtHsyzSQCVp5H3puHro">
            Sedan gällde det den försvarsmark som är inköpt och sedan ska
            säljas. Det var intressant att höra att Ewa Thalén Finné har suttit
            i en utredning och tydligen hävdat de här sakerna och inte fått
            gehör för dem. Vi anser inte att det är en bra och framkomlig
            väg att ha en automatisk rätt till återköp. Man måste bedöma hur
            marken ska kunna användas.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=27"/>
        <note type="speaker" xml:id="i-WjtmqgBXaVzF1Ezf7NFmRz">
          Anf. 33 RIGMOR STENMARK (c) replik:
        </note>
        <u xml:id="i-bddf6847cf103264-189" next="i-bddf6847cf103264-190" who="i-D33H5dL4TMdTn9ZXMMYEbb">
          <seg xml:id="i-CwWGsgmCqFUDW5vtkiqvg6">
            Herr talman! Jag skulle vilja stryka under det som övriga borgerliga
            ledamöter har påtalat om expropriering, men jag tänker inte ställa
            några ytterligare frågor om det.
          </seg>
        </u>
        <u xml:id="i-bddf6847cf103264-190" prev="i-bddf6847cf103264-189" who="i-D33H5dL4TMdTn9ZXMMYEbb" next="i-bddf6847cf103264-191">
          <seg xml:id="i-9qw3yfAkuQoozsGGMY4bJ8">
            Jag vill återgå till herrelösa fastigheter. Regeringen beslutade
            våren 2005 om ändringar på det området. Det skulle motverka uppkomsten
            av herrelösa fastigheter. Man skrev en lagtext som egentligen
            fanns redan tidigare, det vill säga att man skulle kunna utse
            en god man. Man trodde att det skulle kunna göra att det definitivt
            blev möjligt att ta hand om herrelösa fastigheter. Men i praktiken
            har det inte blivit så, Lilian Virgin. Det finns tydliga exempel
            på det. Det är inte bara i Tierps kommun som det är så.
          </seg>
        </u>
        <u xml:id="i-bddf6847cf103264-191" prev="i-bddf6847cf103264-190" who="i-D33H5dL4TMdTn9ZXMMYEbb">
          <seg xml:id="i-UVmw64KGBoWoGyzVYoY329">
            Den har gången har både Centerpartiet och socialdemokrater i
            utskottet motionerat om att man anser att någon måste ta ansvaret
            för saneringen av industrifastigheter och fastigheter som har
            blivit utan ägare. Då undrar jag varför Lilian Virgin och kamraterna
            i Socialdemokraterna, Miljöpartiet och Vänsterpartiet inte kan
            fatta ett direkt beslut om att de här fastigheterna verkligen
            ska saneras.
          </seg>
        </u>
        <note type="speaker" xml:id="i-4e2dFVDzxgRzp6qUYuSaK9">
          Anf. 34 LILIAN VIRGIN (s) replik:
        </note>
        <u xml:id="i-bddf6847cf103264-192" next="i-bddf6847cf103264-193" who="i-Dt448JefoURo4sEMRH39aM">
          <seg xml:id="i-Ucwn4xkVTfXFs5PZTT2fT9">
            Herr talman! Det är viktigt att det sker en sanering. Ingen tycker
            om att det finns sådana här bostadsområden. Det är inte länge
            sedan vi antog den här lagen. Det var inte regeringen utan riksdagen
            som fattade det här beslutet. Nu säger Rigmor Stenmark i sin reservation
            att lagen är otillräcklig, men hon säger också att hon vill att
            staten tar det huvudsakliga ansvaret. Den här frågan har varit
            uppe många gånger förut: Hur mycket pengar finns det anslaget
            för att man ska kunna sanera sådana här fastigheter? Förmodligen
            är det otillräckligt. Det har diskuterats här i riksdagen, men
            inte i vårt utskott utan i miljö- och jordbruksutskottet. Vi har
            inte mer pengar till detta nu.
          </seg>
        </u>
        <u xml:id="i-bddf6847cf103264-193" prev="i-bddf6847cf103264-192" who="i-Dt448JefoURo4sEMRH39aM">
          <seg xml:id="i-Ux3PqcwQiDJoNxc9zJsBfR">
            Jag tror också att kommunen och staten måste ta ett gemensamt
            ansvar när det gäller sådana fastigheter som Hästhagen i Tierp.
            Jag tror inte att vi i en lag kan reglera vad som ska gälla just
            där. Det är ett stort problem. Det håller vi alla med om. Men
            det måste man lösa på annat sätt, och det får kommunen och staten
            försöka att resonera om.
          </seg>
        </u>
        <note type="speaker" xml:id="i-J3AikLMZW9ev14mvpy3WsE">
          Anf. 35 RIGMOR STENMARK (c) replik:
        </note>
        <u xml:id="i-bddf6847cf103264-194" next="i-bddf6847cf103264-195" who="i-D33H5dL4TMdTn9ZXMMYEbb">
          <seg xml:id="i-XArfW7YQASHcybkS5bqknD">
            Herr talman! Det är just det jag säger. Varför tar inte staten
            det ansvaret? Varför resonerar inte staten med kommunen? Kommunen
            tar ansvaret. Det är en socialdemokratiskt styrd kommun, och den
            tar ansvaret och vill inget hellre än att resonera med staten
            om den här frågan så att den blir löst. Det är ett absolut krav
            från Centerpartiet att man måste lösa den här frågan.
          </seg>
        </u>
        <u xml:id="i-bddf6847cf103264-195" prev="i-bddf6847cf103264-194" who="i-D33H5dL4TMdTn9ZXMMYEbb">
          <seg xml:id="i-XaDHdBUF9vutUvzsjiicn8">
            Jag har funderat på om den här motionen har hamnat i fel utskott.
            Den borde kanske ha hänvisats till miljö- och jordbruksutskottet.
            Det finns statliga resurser som kan användas för att sanera miljöfarliga
            fastigheter. Jag frågar mig om vi i utskottet kanske har gjort
            fel. Inte heller jag har uppmärksammat det. Vi borde kanske ha
            skickat den här motionen till miljö- och jordbruksutskottet. Vad
            tror Lilian Virgin?
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=28"/>
        <note type="speaker" xml:id="i-6t7KdrUn6UDLeWHiiYXz1A">
          Anf. 36 LILIAN VIRGIN (s) replik:
        </note>
        <u xml:id="i-bddf6847cf103264-196" who="i-Dt448JefoURo4sEMRH39aM">
          <seg xml:id="i-PR4BLzU94mgMNe4BbM7BdQ">
            Herr talman! Ja, det handlar ju väldigt mycket om pengar och
            resurser för att åtgärda de här sakerna. Jag kan hålla med om
            det. Men nu har vi behandlat det, och jag svarar utifrån det.
            Det är bra att Rigmor säger att detta är en s-kommun och man verkligen
            jobbar för att lösa problemet. Vi får väl motionera igen till
            ett annat utskott. Jag tror också att vi ska hjälpas åt allihop.
            Den här frågan behöver lösas.
          </seg>
        </u>
        <note type="speaker" xml:id="i-UbwXH8aWJFjCPmqztZymq9">
          Anf. 37 RAGNWI MARCELIND (kd) replik:
        </note>
        <u xml:id="i-bddf6847cf103264-197" next="i-bddf6847cf103264-198" who="i-Ha5uZXGHudhTidCuW8UjXN">
          <seg xml:id="i-TJomqLKs6NxAH6cgHifDeC">
            Herr talman! Det finns ett par frågor som jag gärna skulle vilja
            justera för protokollets skull. Det gäller bland annat tomträtt.
            Jag vet inte om det var en medveten vinkling eller ett missförstånd
            från Lilian Virgins sida, men om man läser reservationen står
            det väldigt tydligt att det enligt vår mening är önskvärt att
            tomträttshavarna i alla Sveriges kommuner erbjuds att friköpa
            sin tomt. Det handlar alltså inte om att köra över det kommunala
            självstyret, utan det handlar om att alla människor ska ha samma
            möjligheter utifrån ett rättviseperspektiv. Jag kunde köpa ut
            min tomt till ett visst pris därför att jag var politiker och
            insatt i frågan. Jag vet att efter den 1 april blir det över 10
            % dyrare för dem som inte hade samma kännedom som jag, och det
            tycker inte jag är riktigt.
          </seg>
        </u>
        <u xml:id="i-bddf6847cf103264-198" prev="i-bddf6847cf103264-197" who="i-Ha5uZXGHudhTidCuW8UjXN" next="i-bddf6847cf103264-199">
          <seg xml:id="i-VnsB5C63hAQH914LqQDGop">
            Det gäller också frågan om boplikt där Lilian Virgin säger i
            sitt anförande att Kristdemokraterna motionerar och vill ha boplikt.
            Det är alltså en enskild motion. Tänk om vi, när vi håller våra
            anföranden, skulle ta upp alla enskilda motioner som av och till
            kommer från socialdemokratiskt håll. Jag vill att det ska vara
            tydligt i protokollet.
          </seg>
        </u>
        <u xml:id="i-bddf6847cf103264-199" prev="i-bddf6847cf103264-198" who="i-Ha5uZXGHudhTidCuW8UjXN" next="i-bddf6847cf103264-200">
          <seg xml:id="i-MSWwnDv2wzNkwuLgq5pKrL">
            Boplikt handlar framför allt om att främja att människor kan
            bo kvar på platser genom helt andra åtgärder, genom näringslivsfrågor,
            arbetsmarknadspolitiska frågor och infrastrukturfrågor, som Lars
            Tysklind också tog upp här.
          </seg>
        </u>
        <u xml:id="i-bddf6847cf103264-200" prev="i-bddf6847cf103264-199" who="i-Ha5uZXGHudhTidCuW8UjXN">
          <seg xml:id="i-JwsCDn1ZvrJoc13kxCstzn">
            Sedan vill jag fråga Lilian Virgin vad som egentligen menas när
            man inte vågar ta ställning för att vi ska ha en utredning utan
            säger att avsikten är att Lantmäteriet ska få ta ställning till
            den fortsatta hanteringen av koordinater. Jag tycker att det var
            lite svagt med anledning av att det fanns en så öppen diskussion
            i utskottet och att alla ställde sig så positiva till det här
            förslaget. Jag hoppas att den frågan ska ligga fast och att ni
            kan komma tillbaka med den. Vad menas med att Lantmäteriet ska
            bestämma i den här frågan?
          </seg>
        </u>
        <note type="speaker" xml:id="i-VQDubGCaTSjrc9wcEJoSy4">
          Anf. 38 LILIAN VIRGIN (s) replik:
        </note>
        <u xml:id="i-bddf6847cf103264-201" next="i-bddf6847cf103264-202" who="i-Dt448JefoURo4sEMRH39aM">
          <seg xml:id="i-DW8RRyaE6yVQBqDLjRQhsJ">
            Herr talman! Jag har läst i reservationen att det står att det
            är önskvärt att man ska erbjudas att friköpa sina tomter och att
            alla ska ha samma möjligheter, men jag förstår det inte. Tycker
            Ragnwi Marcelind då att vi ska ha en lag där det ska skrivas in
            att det är önskvärt? Jag tror nog att kommunerna kan hantera de
            här sakerna, och då räcker det med det.
          </seg>
        </u>
        <u xml:id="i-bddf6847cf103264-202" prev="i-bddf6847cf103264-201" who="i-Dt448JefoURo4sEMRH39aM" next="i-bddf6847cf103264-203">
          <seg xml:id="i-TEwQQ6wrNrFGBna1qZzf3r">
            När det gäller boplikt sade jag att det var en motion från kd.
            Jag sade också att det var en s-motion. Och jag sade att detta
            med boplikten var en knepig fråga.
          </seg>
        </u>
        <u xml:id="i-bddf6847cf103264-203" prev="i-bddf6847cf103264-202" who="i-Dt448JefoURo4sEMRH39aM" next="i-bddf6847cf103264-204">
          <seg xml:id="i-SBCGhQ25nPi5zocJusmyif">
            Jag har alltså inte alls varit oärlig på den punkten inte på
            någon punkt, förresten! Jag tror också att det behövs andra åtgärder.
            Det räcker inte med att reglera i någon lag och säga att folk
            inte får bo här eller där. Det tror jag inte.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=29"/>
        <u xml:id="i-bddf6847cf103264-204" prev="i-bddf6847cf103264-203" who="i-Dt448JefoURo4sEMRH39aM">
          <seg xml:id="i-F24oiTKNtbfe2RwqqSzuHb">
            Den sista frågan gällde Lantmäteriet. Det är ju så att Lantmäteriet
            har initierat att en doktorand ska se på det här i ett forskningsprojekt,
            och de betalar det. Sedan är det meningen att Lantmäteriet måste
            ta till sig det. Lantmäteriet är ju också expertmyndigheten, så
            det är inte alls konstigt att de, precis som de har gjort tidigare,
            har initierat det här på flera olika sätt. Nu tar de det här steget,
            och sedan får de återkomma om det. Jag sade också att vi är positiva
            till det och tror att det är någonting som kommer för framtiden.
            Men vi ska inte tillsätta någon utredning nu innan vi vet vad
            doktorandbeskedet ger.
          </seg>
        </u>
        <note type="speaker" xml:id="i-FsRU2asSgJo2s6SvYXYBro">
          Anf. 39 RAGNWI MARCELIND (kd) replik:
        </note>
        <u xml:id="i-bddf6847cf103264-205" next="i-bddf6847cf103264-206" who="i-Ha5uZXGHudhTidCuW8UjXN">
          <seg xml:id="i-MvaEuLAsjebZxezymXTFb4">
            Herr talman! Jag kan intyga att Lilian Virgin inte är någon oärlig
            person utan en mycket trovärdig person! Men vad jag ville få fram
            var om man på något sätt försökte vinkla eller missförstod inriktningen
            i de här motionerna.
          </seg>
        </u>
        <u xml:id="i-bddf6847cf103264-206" prev="i-bddf6847cf103264-205" who="i-Ha5uZXGHudhTidCuW8UjXN" next="i-bddf6847cf103264-207">
          <seg xml:id="i-2vZdaHTMWtDMh5U6rJ42dV">
            Lilian Virgin säger att kommunerna kan hantera tomträttserbjudanden
            om att köpa loss tomter. Uppenbarligen kan de ju inte det. I min
            kommun, som har varit röd i 80 år med Socialdemokraterna vid makten,
            har uppenbarligen inte mina kamrater i kommunen haft samma möjlighet
            som jag att köpa ut sin tomträtt nu innan det här beslutet kom
            1 april, därför att det inte har gått ut något erbjudande. Vi
            har inte fått något erbjudande. Det här luskade vi ut ändå. Det
            är det jag menar. Detta pekar tydligt på att det behövs ett annat
            system, där alla faktiskt ställs inför frågeställningen: Vill
            ni köpa ut er tomträtt? Där tycker jag att kommunen ska vara mer
            aktiv, och jag hoppas verkligen att vi ska få se ett större intresse
            också från Socialdemokraternas sida i den här frågan, eftersom
            rättviseperspektivet och de aspekterna ju i alla fall enligt tradition
            är viktiga frågor för socialdemokratin.
          </seg>
        </u>
        <u xml:id="i-bddf6847cf103264-207" prev="i-bddf6847cf103264-206" who="i-Ha5uZXGHudhTidCuW8UjXN">
          <seg xml:id="i-JwdP4jMzLLZRqqs32cxJ6o">
            Frågan om fastighetskoordinater behöver vi inte diskutera längre.
            Jag kommer naturligtvis, herr talman, om jag är tillbaka här i
            kammaren efter höstens val, att driva den här frågan vidare och
            tycker att det känns intressant med alla idéer och tankar som
            innehåller nytänkande. Det är det som den här kammaren och den
            här regeringen skulle behöva. Nu hoppas vi på en ny regering,
            som vi vet har mycket nya idéer och tankar, och då kanske vi kan
            få se på en annan politik i samhället och andra resultat effektiviseringar
            som kan göra att vi sparar pengar för att satsa dem på annat.
          </seg>
        </u>
        <note type="speaker" xml:id="i-HjgKaApstgdsjUjmLerG4f">
          Anf. 40 LILIAN VIRGIN (s) replik:
        </note>
        <u xml:id="i-bddf6847cf103264-208" next="i-bddf6847cf103264-209" who="i-Dt448JefoURo4sEMRH39aM">
          <seg xml:id="i-Tn74CqiNbwQZzvoRitd1WS">
            Herr talman! Jag vill förtydliga att det när det gäller frågan
            om man vill sälja tomträtter eller inte måste vara kommunen som
            avgör om det är lämpligt eller inte. Sedan håller jag med Ragnwi
            Marcelind om att om kommunen bestämmer sig för att sälja ut så
            är det självklart viktigt att den informationen går ut till kommunmedborgarna
            och tomträttsinnehavarna. Där finns det ingen skiljaktighet.
          </seg>
        </u>
        <u xml:id="i-bddf6847cf103264-209" prev="i-bddf6847cf103264-208" who="i-Dt448JefoURo4sEMRH39aM">
          <seg xml:id="i-FwGWtGcKVReMPDhswXRvjb">
            I det kommande valet vet vi bra mycket om vad vi vill med vår
            bostadspolitik den är väldigt viktig för oss medan vi vet att
            det på den borgerliga sidan spretar åt alla håll.
          </seg>
        </u>
        <note xml:id="i-SxNYszYVbmxuKVJ4ihRaEF">
          Överläggningen var härmed avslutad.
        </note>
      </div>
      <div type="commentSection" xml:id="i-81mqfe4YJj4fTLTK4pBnW6">
        <note xml:id="i-WvJryAJMd4CK5REeY6HNVo">
          6 § Bank- och försäkringsfrågor, kreditupplysning
        </note>
        <note xml:id="i-VKZYYpb7Lr3nK7oY5nGxcz">
          Föredrogs
        </note>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=30"/>
        <note xml:id="i-RmRPMoaLtb8wbCEgiudqA7">
          Talmannen konstaterade att ingen talare var anmäld.
        </note>
      </div>
      <div type="commentSection" xml:id="i-A2wCnNKfMm3NuWRvpgeo6M">
        <note xml:id="i-2xPEQ9AcZ3KdffrL2K4a5U">
          7 § Förvaltningspolitiska frågor
        </note>
        <note xml:id="i-HoGtZYP711Sc2UzdKkGoNE">
          Föredrogs
        </note>
        <note xml:id="i-FxYowrXL19Gzjbd19zwnAk">
          Talmannen konstaterade att ingen talare var anmäld.
        </note>
      </div>
      <div type="commentSection" xml:id="i-DeenLhMuhBqEPSHexy3ci7">
        <note xml:id="i-FPY7hYDL4T2ok6VcyKanDn">
          8 § Fastighetsfrågor
        </note>
        <note xml:id="i-BWXEE27LH5ntCvk49zXdqu">
          Föredrogs
        </note>
        <note xml:id="i-AA4SL6bPNK3jMa1iTxzmY2">
          Talmannen konstaterade att ingen talare var anmäld.
        </note>
      </div>
      <div type="commentSection" xml:id="i-DWMSv1R2eAm2DCR6EBLTk4">
        <note xml:id="i-E3ithX66Jm58XqEmsCa8up">
          9 § Staten som arbetsgivare
        </note>
        <note xml:id="i-R7t56U4PuuuZnRD9RtiLVr">
          Föredrogs
        </note>
        <note xml:id="i-PMUAvzRB9zY7hw75pq5NAW">
          Talmannen konstaterade att ingen talare var anmäld.
        </note>
      </div>
      <div type="debateSection" xml:id="i-2FFVVBfmNwbABeLeB3UtUE">
        <note xml:id="i-FMjUpno8jGM2n8m8e8MyEy">
          10 § Statlig förvaltning, m.m.
        </note>
        <note xml:id="i-QhwGWpWoPsBv4AguepDeyH">
          Föredrogs
        </note>
        <note type="speaker" xml:id="i-SpXTAjgbRuxcfPQTsU797F">
          Anf. 41 Tredje vice talman HELENA HÖIJ (kd):
        </note>
        <u xml:id="i-bddf6847cf103264-214" who="unknown" next="i-bddf6847cf103264-215">
          <seg xml:id="i-8woMfLT4RzV3cnYPWCSR7M">
            Herr talman! En utgångspunkt i politiken ska ju vara att i alla
            avseenden göra medborgarnas vardag så enkel som möjligt. Det borde
            vara huvuduppgiften att göra livet lättare att leva. Samtidigt
            är det av olika skäl så att antalet lagar och regler som påverkar
            vårt och andra medborgares vardagsliv ökar både i omfattning och
            antal. Det är inte konstigt att det är många människor som inte
            känner till lagstiftningen eller har svårt att förstå regler och
            bestämmelser. Tyvärr är det många gånger inte heller självklart
            vart man ska vända sig för att få information eller få svar på
            frågor som rör lagar och regler.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=31"/>
        <u xml:id="i-bddf6847cf103264-215" who="unknown" prev="i-bddf6847cf103264-214" next="i-bddf6847cf103264-216">
          <seg xml:id="i-WxGmMRQrLJo6JKuJwjXYfK">
            Det här betänkandet, som heter Statlig förvaltning, m.m. , rör
            en hel del frågor som är betydelsefulla ur de här perspektiven.
            Det handlar om bemötandefrågor, och det är självklart så, som
            också framgår av utskottets betänkande, att arbetet på de enskilda
            myndigheterna är det centrala när det gäller bemötandefrågor och
            när det gäller frågor om hur man, om man är i behov av kontakter
            med myndigheter, blir bemött. Det handlar om det arbete man gör
            med vidareutbildning, fortbildning och så vidare.
          </seg>
        </u>
        <u xml:id="i-bddf6847cf103264-216" who="unknown" prev="i-bddf6847cf103264-215" next="i-bddf6847cf103264-217">
          <seg xml:id="i-F3vPgTFEoQE6GLy2DiF36f">
            Vi tror, och det har vi också skrivit i en reservation, att man
            också bör överväga ett tillägg i förvaltningslagen så att människor
            i sina kontakter med Försäkringskassan, skattemyndigheter och
            så vidare får ett korrekt bemötande och att det finns en grund
            att utgå ifrån i de här myndigheterna när man arbetar med detta.
          </seg>
        </u>
        <u xml:id="i-bddf6847cf103264-217" who="unknown" prev="i-bddf6847cf103264-216" next="i-bddf6847cf103264-218">
          <seg xml:id="i-9UU6PUB8kvxnaDEFRgQrrX">
            I betänkandet finns det också ett avsnitt om dröjsmål. Här är
            det så glädjande att kammaren för ett år sedan ungefär, våren
            2005, beslutade om ett tillkännagivande till regeringen om att
            den bör lägga fram förslag på åtgärder när det gäller myndigheternas
            handläggningstider. Därför behöver inte utskottet göra något ytterligare
            nu. Men det är självklart också en väldigt viktig fråga när vi
            pratar om kontakten mellan enskilda och myndigheter att man vet
            när man får besked och att det finns sätt för den enskilde att
            hävda sin rätt när handläggningstiderna drar ut orimligt på tiden.
            Här finns det mycket att arbeta med. Här finns det som sagt ett
            tillkännagivande, så det behöver vi inte förnya.
          </seg>
        </u>
        <u xml:id="i-bddf6847cf103264-218" who="unknown" prev="i-bddf6847cf103264-217" next="i-bddf6847cf103264-219">
          <seg xml:id="i-EZqbXoE5BzHaMz1jWzthxM">
            Däremot saknas kanske lite mer kraftfulla uttalanden och lite
            mer kraftfullt agerande från den här kammaren och inte minst från
            regeringens sida när det gäller ett annat väldigt viktigt område,
            nämligen att människor ska kunna känna till lagstiftningen och
            ha möjlighet att överblicka och försöka förstå den. Det gäller
            alltså hur vi informerar om lagar och förordningar, det som vi
            brukar kalla rättsinformationssystemet. Det är det som är rubriken
            om man vill slå upp det i det här betänkandet. Här återstår det
            som sagt en hel del arbete. Jag har tillsammans med Gustav Fridolin
            reserverat mig, och jag vill här, herr talman, passa på att yrka
            bifall till reservation 9 under punkt 17, Rättsinformationssystemet.
          </seg>
        </u>
        <u xml:id="i-bddf6847cf103264-219" who="unknown" prev="i-bddf6847cf103264-218" next="i-bddf6847cf103264-220">
          <seg xml:id="i-D1nWEZ5qbutDaioXm1wquk">
            Rättssystemet kan många gånger te sig både komplext och svårbegripligt
            för den enskilde, och det måste därför finnas ett väl utbyggt
            och pedagogiskt rättsinformationssystem. Min mening är att det
            här behöver utvecklas ordentligt ytterligare, och det ska också
            finnas tillgängligt via elektroniska medier.
          </seg>
        </u>
        <u xml:id="i-bddf6847cf103264-220" who="unknown" prev="i-bddf6847cf103264-219" next="i-bddf6847cf103264-221">
          <seg xml:id="i-7dqUiLkgPsAzBwTv5fgahS">
            Något som jag skulle vilja trycka ytterligare på är att även
            kommunala och andra normbeslut ska finnas tillgängliga på det
            här sättet. Man tänker kanske inte alltid på att kommunerna har
            ett normgivningsarbete, och därför borde samma regler gälla för
            kommuner som för statliga myndigheter i fråga om författningars
            utformning och kungörande. Det skulle kunna skapa klarhet i handläggningsrutiner
            och lägga en grund för en enhetlig och lagenlig maktutövning.
            Jag tror att den dagen vi får en bättre ordning också på den kommunala
            sidan genom införandet av en kommunal författningssamling ökar
            inte bara rättssäkerheten utan även överblickbarheten. Genom överblickbarheten
            skulle vi dessutom kunna se möjligheterna till en effektivisering,
            en förenkling, av vårt regelverk.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=32"/>
        <u xml:id="i-bddf6847cf103264-221" who="unknown" prev="i-bddf6847cf103264-220">
          <seg xml:id="i-Rb57kaMoJjLVnDjw7vNQu1">
            Ett mer pedagogiskt rättsinformationssystem som även omfattar
            den kommunala sidan skulle alltså bidra till det som jag inledde
            mitt anförande med, nämligen göra medborgarnas vardag lite enklare.
            Det skulle bli lättare att överblicka och skaffa sig förståelse
            för de lagar och regler som gäller i vårt samhälle.
          </seg>
        </u>
        <note type="speaker" xml:id="i-9nDbdYYp2EvxQZb4TRkQVZ">
          Anf. 42 GUSTAV FRIDOLIN (mp):
        </note>
        <u xml:id="i-bddf6847cf103264-222" next="i-bddf6847cf103264-223" who="i-9CH1KbWwyrj8DRqAQB3Fza">
          <seg xml:id="i-Mr3kELzLhhcL9caDoaWb8Y">
            Fru talman! Låt mig börja med att framföra en ursäkt till kammarkamraterna,
            utskottskamraterna och talmannen för mitt oskick att inte närvara
            vid hela kammardebatten. Den enda ursäkt jag har är att en av
            de få men absoluta begränsningar jag har är att jag inte kan vara
            på två ställen samtidigt. För tillfället pågår ett sammanträde
            med EU-nämnden där jag också bör närvara.
          </seg>
        </u>
        <u xml:id="i-bddf6847cf103264-223" prev="i-bddf6847cf103264-222" who="i-9CH1KbWwyrj8DRqAQB3Fza" next="i-bddf6847cf103264-224">
          <seg xml:id="i-E6ZvjFoP7AuvUHH2Tomdet">
            Fru talman! Få ord vållar väl så mycket känslor i en politisk
            debatt som ordet stat. Två saker slåss mot varandra. Två reellt
            existerande verklighetsbilder brottas med varandra varje gång
            en politiker nämner ordet stat. Den ena är bilden av staten som
            vi alla våra gemensamma angelägenheter, våra gemensamma möjligheter
            att förändra, att bygga upp en fungerande välfärd, att gemensamt
            kontrollera viktiga näringar och att fatta beslut om lagar för
            flertalets eller allas bästa staten som den goda garanten för
            ett gott välfärdssamhälle.
          </seg>
        </u>
        <u xml:id="i-bddf6847cf103264-224" prev="i-bddf6847cf103264-223" who="i-9CH1KbWwyrj8DRqAQB3Fza" next="i-bddf6847cf103264-225">
          <seg xml:id="i-WuzSdRHKtS9WbK1eaTYVj2">
            Den andra bilden är den av staten som dom där uppe, staten som
            de som bestämmer över oss, som fattar beslut om lagar som vi inte
            förstår oss på, inför skatter som vi inte vill betala och system
            som vi inte rår på. Dessa två bilder finns hela tiden i debatten
            om statlig förvaltning staten som den goda garanten för sådant
            som vi gemensamt vill ha och staten som något som vi inte rår
            på.
          </seg>
        </u>
        <u xml:id="i-bddf6847cf103264-225" prev="i-bddf6847cf103264-224" who="i-9CH1KbWwyrj8DRqAQB3Fza" next="i-bddf6847cf103264-226">
          <seg xml:id="i-7ZzE62DQQ7HcCNyMRhjQSX">
            Fru talman! Just för att dessa båda bilder finns, för att båda
            bilderna är sanna även om det låter konstigt att två så vitt skilda
            bilder kan vara sanna samtidigt för att man kan se staten både
            som garanten för välfärdssamhället och som några där upp som bestämmer
            över oss kräver varje politiskt beslut en avvägning huruvida beslutet
            ska fattas på statlig nivå eller på en lägre nivå. Därför krävs
            också att man ser var statens begränsningar ska finnas och att
            man drar konsekvenser av det när man fattar beslut av politisk
            karaktär. Det i sin tur kräver att de som i olika sammanhang representerar
            staten myndighetspersoner, lagstiftare och andra har ett gott
            förhållningssätt till alla de medborgare som möter staten i dess
            olika funktioner.
          </seg>
        </u>
        <u xml:id="i-bddf6847cf103264-226" prev="i-bddf6847cf103264-225" who="i-9CH1KbWwyrj8DRqAQB3Fza" next="i-bddf6847cf103264-227">
          <seg xml:id="i-FxbUuniR1KqTRx8cE4zk89">
            Fru talman! Om detta det sista, det goda förhållningssättet gentemot
            alla medborgare, handlar flera av punkterna i betänkandet KU7,
            som vi nu debatterar. Låt mig ta upp två av dem.
          </seg>
        </u>
        <u xml:id="i-bddf6847cf103264-227" prev="i-bddf6847cf103264-226" who="i-9CH1KbWwyrj8DRqAQB3Fza" next="i-bddf6847cf103264-228">
          <seg xml:id="i-GCJsBdh7FxjwityVSEKQMj">
            Under punkterna 14 och 16 hanterar utskottet olika frågor som
            handlar om HBT-kompetens, alltså myndighetspersoners kunnande
            om de problem som finns för dem som är homosexuella, bisexuella
            och transpersoner. Det handlar dels om HBT-frågor i den statliga
            sektorn, bland myndighetspersoner, dels om en tidsgräns för när
            samtliga svenska lagar ska vara genomgångna så att vi kan röja
            undan de lagar som är diskriminerande mot HBT-personer. Jag vill
            yrka bifall till reservation 8, som föreslår just en sådan tidsgräns.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=33"/>
        <u xml:id="i-bddf6847cf103264-228" prev="i-bddf6847cf103264-227" who="i-9CH1KbWwyrj8DRqAQB3Fza" next="i-bddf6847cf103264-229">
          <seg xml:id="i-7T2B16mFgRCVky6CH8JD51">
            I samhället finns en rad fördomar om homosexuella, bisexuella
            och transpersoner. Dessa fördomar har funnits länge. De har länge
            grott till och med i denna kammare, för i slutändan är även vi
            bara människor och samhällsmedborgare. Vi har därför fått en rad
            lagar som i sin utformning kommit att bli diskriminerande mot
            HBT-personer. En del av dessa lagar har vi äntligen undanröjt.
            Nu finns samma möjlighet för homosexuella och bisexuella som för
            heterosexuella att ansöka om adoption. Andra lagar håller vi på
            att undanröja. Bland annat tittar vi på möjligheterna att låta
            homosexuella och bisexuella ingå äktenskap på samma villkor som
            heterosexuella.
          </seg>
        </u>
        <u xml:id="i-bddf6847cf103264-229" prev="i-bddf6847cf103264-228" who="i-9CH1KbWwyrj8DRqAQB3Fza" next="i-bddf6847cf103264-230">
          <seg xml:id="i-6hV98uqwBrHuijZ2JqKMFo">
            Jag är emellertid övertygad om att det finns fler lagar som i
            sin tillämpning är diskriminerande mot HBT-personer. Därför behövs
            en fullständig genomgång, och en sådan har också efterlysts. Men
            för att det ska ske snabbt nog, för diskriminering kan man inte
            vänta med att undanröja, behövs en tidsgräns, vilket föreslås
            i reservation 8.
          </seg>
        </u>
        <u xml:id="i-bddf6847cf103264-230" prev="i-bddf6847cf103264-229" who="i-9CH1KbWwyrj8DRqAQB3Fza" next="i-bddf6847cf103264-231">
          <seg xml:id="i-PGCZ18T7v6m2pBK7cZdaDs">
            Fru talman! Om medborgarna ska ha ett förtroende för staten,
            om medborgarna ska kunna känna sig som en del av staten och som
            en del av de lagar som gäller dem, måste de förstå lagarna och
            lagarna måste vara tillgängliga. Om detta handlar två punkter
            i betänkandet. Under punkt 17 finns en reservation från Miljöpartiet
            och Kristdemokraterna där vi föreslår ett mer tillgängligt rättsinformationssystem.
          </seg>
        </u>
        <u xml:id="i-bddf6847cf103264-231" prev="i-bddf6847cf103264-230" who="i-9CH1KbWwyrj8DRqAQB3Fza" next="i-bddf6847cf103264-232">
          <seg xml:id="i-LrvddRXmJ49K7WoTdB6X58">
            Under punkt 12 finns en reservation där det föreslås att vi ska
            ha en särskild lekmannaprövning av lagstiftningen. Tanken bakom
            förslaget är att på samma sätt som vi juridiskt via Lagrådet granskar
            de lagförslag som det ska fattas beslut om i kammaren ska vi även
            lekmannamässigt granska att lagarna är lättförståeliga, så att
            de som har att efterfölja dem faktiskt kan förstå vilka lagar
            som stiftas och vad de i praktiken innebär.
          </seg>
        </u>
        <u xml:id="i-bddf6847cf103264-232" prev="i-bddf6847cf103264-231" who="i-9CH1KbWwyrj8DRqAQB3Fza">
          <seg xml:id="i-HuQfudyjbMjgSKRTwfmfQJ">
            Avslutningsvis, fru talman, vill jag säga att jag givetvis står
            bakom alla reservationer som bär Miljöpartiets namn samt bakom
            utskottets förslag i betänkandet i de delar där vi inte har några
            reservationer, men för tids vinnande nöjer jag mig med att yrka
            bifall endast till reservation 8.
          </seg>
        </u>
        <note type="speaker" xml:id="i-9SCZP7bBqBkcYaqzhuX6HM">
          Anf. 43 INGER JARL BECK (s):
        </note>
        <u xml:id="i-bddf6847cf103264-233" next="i-bddf6847cf103264-234" who="i-2Gu4ZGJPSHe5VzhGSDaUPk">
          <seg xml:id="i-SGwY6GdTZyStgEe6SK8P9g">
            Fru talman! Regeringsformens inledningsbestämmelse att all offentlig
            makt utgår från folket sammanfattar väl en socialdemokratisk demokratisyn.
            I en representativ demokrati sker detta genom att folket utser
            representanter i fria och hemliga val.
          </seg>
        </u>
        <u xml:id="i-bddf6847cf103264-234" prev="i-bddf6847cf103264-233" who="i-2Gu4ZGJPSHe5VzhGSDaUPk" next="i-bddf6847cf103264-235">
          <seg xml:id="i-XhaRmXuSweHzrsmHYnqewp">
            För att förverkliga de samhällsförändringar som medborgarna i
            val gett uttryck för och önskar krävs dock mer än styrande organ.
            Mycket av samhällsförändringarna förverkligas genom statliga och
            kommunala förvaltningsmyndigheter. Tjänstemän i förvaltningen
            är inte valda i demokratisk ordning utan har sin position som
            ett resultat av ett anställningsförhållande eller liknande. Av
            detta följer att myndigheterna är och ska vara styrda av politiska
            beslut.
          </seg>
        </u>
        <u xml:id="i-bddf6847cf103264-235" prev="i-bddf6847cf103264-234" who="i-2Gu4ZGJPSHe5VzhGSDaUPk" next="i-bddf6847cf103264-236">
          <seg xml:id="i-9sSFJKLuvoueCDMThUa5gq">
            Myndigheterna är skyldiga att följa de lagar som den folkvalda
            riksdagen beslutar och de beslut som regeringen fattar. Regeringen
            utnämner chefer och vissa andra befattningshavare vid myndigheterna
            och kan även på annat sätt ge uttryck för vad den förväntar sig
            av förvaltningen. Myndigheterna och de som är anställda där är
            skyldiga att utöva den makt de fått inom de ramar som i demokratisk
            ordning blivit beslutade.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=34"/>
        <u xml:id="i-bddf6847cf103264-236" prev="i-bddf6847cf103264-235" who="i-2Gu4ZGJPSHe5VzhGSDaUPk" next="i-bddf6847cf103264-237">
          <seg xml:id="i-9gdipucnVVbctPgtJgQSst">
            I ett särskilt avseende har myndigheterna en stark självständighet
            gentemot den politiska makten. Riksdagen och regeringen får och
            ska styra myndigheterna genom att utfärda regler och andra normer,
            men tillämpningen av dessa regler ska myndigheterna hantera själva.
            De politiska organen får inte i enskilda fall avgöra hur en myndighet
            ska besluta om någons rättigheter eller skyldigheter, om någon
            ska beviljas en förmån eller inte eller hur en domstol ska döma.
            Sådan inblandning skulle strida mot rättsstatliga principer som
            principen om allas likhet inför lagen. Däremot kan och ska de
            politiska organen följa hur myndigheter tillämpar lagar och andra
            normer och utifrån den tillämpningen göra ändringar i reglerna
            om tillämpningen står i strid med de folkvaldas uppfattningar.
          </seg>
        </u>
        <u xml:id="i-bddf6847cf103264-237" prev="i-bddf6847cf103264-236" who="i-2Gu4ZGJPSHe5VzhGSDaUPk" next="i-bddf6847cf103264-238">
          <seg xml:id="i-RhaeBBE3aDoVzNKiNf3EXA">
            Fru talman! I grund och botten är en politiskt styrd förvaltning
            en nödvändig del av en fungerande demokrati. Vår nuvarande förvaltningsmodell
            bygger just på dessa demokratiska grundprinciper. En annan sak
            är i vad mån de politiska organen väljer att använda sin rätt
            att styra myndigheterna och hur mycket som genom delegation faller
            på myndigheter och enskilda tjänstemän att själva bestämma. Lagar
            och andra regler som de politiska organen beslutar hålls många
            gånger allmänna och oprecisa och ger stort utrymme för tolkning
            och utfyllnad. Detta ger myndigheterna ett ofta nödvändigt handlingsutrymme
            att hantera olika situationer, men det riskerar också att göra
            ansvarsförhållandena otydliga.
          </seg>
        </u>
        <u xml:id="i-bddf6847cf103264-238" prev="i-bddf6847cf103264-237" who="i-2Gu4ZGJPSHe5VzhGSDaUPk" next="i-bddf6847cf103264-239">
          <seg xml:id="i-SDM8MnHi9QCvJXRHZT5RH3">
            Det finns därför starka skäl för att de politiska organens styrning
            av förvaltningen på många sätt behöver stärkas och utvecklas.
            Det kan handla om att exempelvis förenkla och förtydliga myndighetsstrukturen
            eller att göra förändringar av relationen mellan regering och
            myndigheter men också om ett behov av en bättre myndighetssamordning.
            Detta är ett av de viktigare uppdrag som Ansvarskommittén har.
          </seg>
        </u>
        <u xml:id="i-bddf6847cf103264-239" prev="i-bddf6847cf103264-238" who="i-2Gu4ZGJPSHe5VzhGSDaUPk" next="i-bddf6847cf103264-240">
          <seg xml:id="i-5iqq29A6wN1CSrjHbrPY6r">
            Det pågår över huvud taget redan ett omfattande arbete i Regeringskansliet
            kring frågor som rör statlig förvaltning. Ansvarskommittén och
            Grundlagsutredningen är de två man först kommer att tänka på,
            men som visas i betänkandet pågår det även andra arbeten kring
            de här frågorna.
          </seg>
        </u>
        <u xml:id="i-bddf6847cf103264-240" prev="i-bddf6847cf103264-239" who="i-2Gu4ZGJPSHe5VzhGSDaUPk" next="i-bddf6847cf103264-241">
          <seg xml:id="i-V7MScvoiSCq4KQm9NvbxAB">
            Fru talman! Låt mig kommentera några av de reservationer som
            finns till betänkandet.
          </seg>
        </u>
        <u xml:id="i-bddf6847cf103264-241" prev="i-bddf6847cf103264-240" who="i-2Gu4ZGJPSHe5VzhGSDaUPk" next="i-bddf6847cf103264-242">
          <seg xml:id="i-FqhLzv8X4Qt1GUYordQ8vU">
            Förslaget om en särskild utbildning om bemötandefrågor för statligt
            anställd personal är redan tillgodosett genom att det i 1 kap.
            2 § regeringsformen står: Den offentliga makten skall utövas med
            respekt för alla människors lika värde och för den enskilda människans
            frihet och värdighet. Detta är en mycket stark skrivning och en
            uppmaning till alla myndighetschefer att se till att det finns
            både utbildning och andra verktyg för att klara uppgiften. Vilka
            behov som finns på olika myndigheter är inte en sak för riksdagen
            att besluta om utan en ren verkställighetsfråga för respektive
            myndighet, och att påtala för regeringen att den ska se till att
            myndigheterna följer regeringsformen är faktiskt klåfingrigt i
            överkant.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=35"/>
        <u xml:id="i-bddf6847cf103264-242" prev="i-bddf6847cf103264-241" who="i-2Gu4ZGJPSHe5VzhGSDaUPk" next="i-bddf6847cf103264-243">
          <seg xml:id="i-4MnBu5h9DpahcAnfFHGz4z">
            Folkpartiets förslag om att varje ny myndighet som inrättas ska
            motsvaras av en myndighet som läggs ned låter ju som ett kraftfullt
            instrument för att hålla antalet myndigheter nere. Problemet med
            Folkpartiet är att man talar med kluven tunga i denna fråga. När
            kammaren i november i fjol beslutade, mot vår vilja, att på förslag
            från Folkpartiet inrätta en hållbarhetskommission lyste förslagen
            om vilken annan myndighet som skulle läggas ned med sin frånvaro.
            Om vi andra ska ta era förslag på allvar får ni faktiskt börja
            leva efter dem.
          </seg>
        </u>
        <u xml:id="i-bddf6847cf103264-243" prev="i-bddf6847cf103264-242" who="i-2Gu4ZGJPSHe5VzhGSDaUPk" next="i-bddf6847cf103264-244">
          <seg xml:id="i-GHUfVadKYSRU1nZ5i2Uvce">
            Folkpartiet har också en reservation kring utredningsväsendets
            oberoende ställning där man på fullt allvar hävdar att vi socialdemokrater
            skulle vara mindre objektiva än andra just för att vi är socialdemokrater.
            Den typen av förenklade cirkelresonemang används förstås eftersom
            sakargumentationen är svag. Självklart företräder vi socialdemokrater
            inga andra värderingar än våra egna i utredningar, liksom vi utgår
            från att Folkpartiets representanter i utredningar har mandat
            att företräda sitt parti. Alternativet blir ju mycket konstigt.
          </seg>
        </u>
        <u xml:id="i-bddf6847cf103264-244" prev="i-bddf6847cf103264-243" who="i-2Gu4ZGJPSHe5VzhGSDaUPk" next="i-SVSZFY3AbR4zpRPt5P3JK2">
          <seg xml:id="i-23temwxWJkQsM6JkbQEtvr">
            Slutligen, fru talman, vill jag säga några ord kring motionerna
            om HBT-frågor. Precis som anges i betänkandet pågår det redan
            ett arbete i regeringen kring dessa frågor. Men grunden är här,
            liksom i bemötandefrågorna tidigare, att det redan är uttalat
            att myndigheterna ska syssla med dessa frågor. Det finns ett uttalat
            förbud mot att diskriminera på grund av inte bara personers sexuella
            läggning utan också trosuppfattning, etniskt ursprung med mera.
            På grund av myndigheternas olika arbetsuppgifter blir det olika
            risker för diskriminering i olika verksamheter. Därför måste varje
            myndighet utifrån sin egen verksamhet och andra förutsättningar
            få en möjlighet att arbeta med frågorna, till exempel vad gäller
            information och personalutbildning.
          </seg>
        </u>
        <u xml:id="i-SVSZFY3AbR4zpRPt5P3JK2" prev="i-bddf6847cf103264-244" who="i-2Gu4ZGJPSHe5VzhGSDaUPk">
          <seg xml:id="i-UVvrSLZmJKCHbpD9WEWGqn">
            Med detta, fru talman, yrkar jag bifall till förslaget till beslut
            i betänkandet och avslag på samtliga reservationer.
          </seg>
        </u>
        <note type="speaker" xml:id="i-Uq6LoMVnzkaFX2roBUrqTS">
          Anf. 44 Tredje vice talman HELENA HÖIJ (kd) replik:
        </note>
        <u xml:id="i-bddf6847cf103264-245" who="unknown" next="i-bddf6847cf103264-246">
          <seg xml:id="i-Umt4JKY4zsm3heuB7fLzwH">
            Fru talman! Inger Jarl Beck uppehöll sig i inledningen av sitt
            anförande, den del där hon inte kommenterade reservationerna,
            helt och hållet kring de folkvaldas relation till och styrning
            av myndigheterna, de folkvaldas relation till lagstiftningen och
            politikernas skyldighet att följa upp lagstiftningen. Detta är
            naturligtvis väldigt viktigt; jag ska inte på något vis motsäga
            det.
          </seg>
        </u>
        <u xml:id="i-bddf6847cf103264-246" who="unknown" prev="i-bddf6847cf103264-245" next="i-bddf6847cf103264-247">
          <seg xml:id="i-CWrJ3Ed6wQZebaqt4wYGsD">
            Det finns dock ett annat perspektiv i det här betänkandet som
            både jag och Gustav Fridolin lyfte fram men som Inger Jarl Beck
            inte tog upp, nämligen förhållandet mellan myndigheter och medborgare
            att medborgare får en chans att sätta sig in i de lagar och regler
            som gäller i vårt samhälle, att de har möjlighet att ta del och
            förstå och sedan komma med synpunkter och vara med i opinionsbildningen.
            Grunden är ju att man först har information och förståelse.
          </seg>
        </u>
        <u xml:id="i-bddf6847cf103264-247" who="unknown" prev="i-bddf6847cf103264-246" next="i-bddf6847cf103264-248">
          <seg xml:id="i-TP2sNcwUxbGgBwDTJxkdCB">
            Jag skulle vilja ställa en fråga till Inger Jarl Beck mot bakgrund
            av att det för närvarande inte finns några särskilda generella
            regler för hur de kommunala författningarna ska utformas och kungöras.
            Ska man söka i de kommunala författningarna i dag får man söka
            i beslutsprotokollen, som kan vara arkiverade i någon källare
            i kronologisk ordning. Man vet inte riktigt var man ska söka.
          </seg>
        </u>
        <u xml:id="i-bddf6847cf103264-248" who="unknown" prev="i-bddf6847cf103264-247">
          <seg xml:id="i-5xCaNNXCMwyi1e6r5pTqtp">
            Vi kristdemokrater menar att ett införande av lagreglering för
            kommunala författningssamlingar skulle medföra en avsevärt ökad
            rättssäkerhet. Det skulle vara till gagn för de personer på myndigheterna
            som ska använda författningarna, för oss politiker och inte minst
            för medborgarna som skulle få ökad kunskap kring och förståelse
            för de kommunala författningarna. Eftersom Socialdemokraterna
            inte delar den synen vill jag fråga Inger Jarl Beck hur Socialdemokraterna
            vill lösa det här behovet.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=36"/>
        <note type="speaker" xml:id="i-LNTr7EGSz8q4zrNSBR2uTs">
          Anf. 45 INGER JARL BECK (s) replik:
        </note>
        <u xml:id="i-bddf6847cf103264-249" next="i-bddf6847cf103264-250" who="i-2Gu4ZGJPSHe5VzhGSDaUPk">
          <seg xml:id="i-TuA3sec9n36cfxFcmQhfKS">
            Fru talman! Kommunerna har enligt författningslagen självklart
            skyldighet att informera och stödja medborgarna när de har frågor.
            Däri ligger också den här informationen. Man kan ju fundera på
            varför inte kommunerna har infört detta. Det är ju våra politiska
            kamrater som sitter och styr i kommunerna. Vi värnar om att alla
            medborgare ska ha den information och den kunskap de har behov
            av, men vi menar att kommunerna själva ska kunna ta ställning
            till detta. Det finns en del information på kommunernas hemsidor.
            Vissa kommuner är bra på detta; andra är mindre bra.
          </seg>
        </u>
        <u xml:id="i-bddf6847cf103264-250" prev="i-bddf6847cf103264-249" who="i-2Gu4ZGJPSHe5VzhGSDaUPk">
          <seg xml:id="i-7zWiSVXqGnd2u1SkyrFTjP">
            Min fråga tillbaka är: Vart tar det kommunala självstyret vägen?
            Alliansen pratar om att det är viktigt med det kommunala självstyret.
            Som vi ser det ska kommunerna själva ta ansvaret i de här frågorna.
            Vi ska inte behöva gå in och peta för att de ska ta sitt politiska
            ansvar inför medborgarnas önskemål och krav.
          </seg>
        </u>
        <note type="speaker" xml:id="i-4yaiZgtPz4iUC5bTBK6Wes">
          Anf. 46 Tredje vice talman HELENA HÖIJ (kd) replik:
        </note>
        <u xml:id="i-bddf6847cf103264-251" who="unknown" next="i-bddf6847cf103264-252">
          <seg xml:id="i-RHTZ2V4rzYRaSfDpdDfbEn">
            Fru talman! Det har visat sig genom åren att kommunerna inte
            riktigt har varit förmögna att ta det här ansvaret. Kristdemokraterna
            brukar bekänna sig till det som kallas för subsidiaritetsprincipen.
            Där ingår det lilla ordet subsidier, som betyder stöd. Jag tror
            att det här är ett fall där vi från statlig nivå behöver gå in
            och tala om vad det kommunala ansvaret är, det vill säga att här
            finns en skyldighet. Kanske behöver vi också anvisa någon form
            av ramlösning.
          </seg>
        </u>
        <u xml:id="i-bddf6847cf103264-252" who="unknown" prev="i-bddf6847cf103264-251" next="i-bddf6847cf103264-253">
          <seg xml:id="i-UGocmAGtiFAjnN74ztHLNu">
            Man kan naturligtvis diskutera hur det här ska göras, men faktum
            kvarstår: Det fungerar inte i kommunerna i dag. På det flesta
            ställen är det ett protokoll som justeras, kopieras och sätts
            upp på en anslagstavla. Sedan förväntar man sig att medborgarna
            ska ta del av beslutet och eventuellt anföra besvär inom tre veckor
            innan det vinner laga kraft.
          </seg>
        </u>
        <u xml:id="i-bddf6847cf103264-253" who="unknown" prev="i-bddf6847cf103264-252">
          <seg xml:id="i-ExPhPyZgbgM2wqLhGe7d7Z">
            Alla kommuner klarar ju inte ens av att ha ett Internetbaserat
            system som fungerar. Men genom att vi inför en lagreglering här
            och genom att vi stöder kommunerna skulle de kunna ta sitt ansvar.
            Jag vill höra hur Socialdemokraterna avser att stödja kommunerna
            och se till att det här blir verklighet.
          </seg>
        </u>
        <note type="speaker" xml:id="i-KpR6Jm2GKy6qhBedJX2zm1">
          Anf. 47 INGER JARL BECK (s) replik:
        </note>
        <u xml:id="i-bddf6847cf103264-254" next="i-bddf6847cf103264-255" who="i-2Gu4ZGJPSHe5VzhGSDaUPk">
          <seg xml:id="i-NmnFNG9VDqQrns19P8cH1T">
            Fru talman! När det gäller de statliga myndigheternas information
            så finns det nyinrättade Verket för förvaltningsutveckling, Verva,
            från den 1 januari i år. Verket är ett stort stöd för myndigheterna.
            Det finns inget som säger att kommunerna inte skulle kunna använda
            sig av den informationen om man behöver det.
          </seg>
        </u>
        <u xml:id="i-bddf6847cf103264-255" prev="i-bddf6847cf103264-254" who="i-2Gu4ZGJPSHe5VzhGSDaUPk">
          <seg xml:id="i-9DMQv2f9hL3XP8VPHK9PPP">
            Detta är en fråga som kommunerna måste utveckla själva. De måste
            utveckla den utifrån det behov som finns. Vidare är det våra partikamrater
            där ute som vi får trycka på om vi inte tycker att det fungerar.
            Helena Höij svarade inte på frågan. Alliansen driver ju frågan
            om det kommunala självstyret. Varför ska det inte gälla i den
            här frågan?
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=37"/>
        <note type="speaker" xml:id="i-VVK9ZMufsnCcJb7jyD9QWi">
          Anf. 48 TOBIAS KRANTZ (fp):
        </note>
        <u xml:id="i-bddf6847cf103264-256" next="i-bddf6847cf103264-257" who="i-UnkrZ3NAvoWXY6Krxbkudq">
          <seg xml:id="i-68XRWGnXQh5MbP7gWsmTKG">
            Fru talman! Den svenska demokratin bygger på en tydlig rågång
            mellan politik och förvaltning. Det är politikernas uppgift att
            fatta beslut, att stifta lagar och att anslå pengar till olika
            utgifter i staten. Det är förvaltningens uppgift att verkställa
            riksdagens och regeringens beslut, att tolka och precisera de
            lagar och bestämmelser som finns och att döma i enskilda fall.
          </seg>
        </u>
        <u xml:id="i-bddf6847cf103264-257" prev="i-bddf6847cf103264-256" who="i-UnkrZ3NAvoWXY6Krxbkudq" next="i-bddf6847cf103264-258">
          <seg xml:id="i-7HHSTpkt2NGmy8wUMgTb6R">
            Vi har den modellen därför att vi vill att den enskilda medborgaren
            och människan ska ha största möjliga rättssäkerhet. Det här är
            en modell som har haft en stark förankring i det politiska livet
            och som också har en stark förankring ute bland medborgarna. Nu
            finns det alltfler tecken på att modellen håller på att undergrävas.
            I det tysta pågår nu en konstitutionell omvälvning av den svenska
            förvaltningsmodellen.
          </seg>
        </u>
        <u xml:id="i-bddf6847cf103264-258" prev="i-bddf6847cf103264-257" who="i-UnkrZ3NAvoWXY6Krxbkudq" next="i-bddf6847cf103264-259">
          <seg xml:id="i-UPqBrRA2eoZWqxrxT4MqJt">
            Vi ser det i den myndighetsexpansion som äger rum i Sverige.
            Statskontoret har räknat ut att sedan årsskiftet fram till 2004
            har Sverige fått 31 helt nya myndigheter. När Statskontoret gjorde
            en ny rapport år 2005 konstaterade man att Sverige har 552 statliga
            myndigheter. Frågan är om Sverige verkligen behöver 552 statliga
            myndigheter för att verksamheten ska styras och löpa på bästa
            möjliga sätt.
          </seg>
        </u>
        <u xml:id="i-bddf6847cf103264-259" prev="i-bddf6847cf103264-258" who="i-UnkrZ3NAvoWXY6Krxbkudq" next="i-bddf6847cf103264-260">
          <seg xml:id="i-TuuYd3Q4y6FnPmcKhP2Lmb">
            Inger Jarl Beck säger att de förslag som Folkpartiet lägger fram
            kan verka bra i teorin men att de inte efterlevs i praktiken.
            Det är ett något konstigt resonemang av en företrädare för ett
            parti som har sett till att Sverige har 552 statliga myndigheter.
            Om det nu finns ett intresse av att bekämpa byråkratin så borde
            naturligtvis Socialdemokraterna se till att vi hade betydligt
            färre myndigheter än 552 stycken.
          </seg>
        </u>
        <u xml:id="i-bddf6847cf103264-260" prev="i-bddf6847cf103264-259" who="i-UnkrZ3NAvoWXY6Krxbkudq" next="i-bddf6847cf103264-261">
          <seg xml:id="i-UcGomCmRjppLf7dduzzfAJ">
            Folkpartiet har lagt fram ett antal konkreta förslag på myndigheter
            som ska avvecklas, och det vet Inger Jarl Beck. Samtidigt finns
            det också för Folkpartiets del skäl att ändra i myndighetsstrukturen.
            Vi kommer att vilja införa ett antal nya myndigheter samtidigt
            som vi lägger ned oändligt många fler. Antalet myndigheter måste
            minska. Självfallet måste nya myndigheter inrättas inom ramen
            för ett mycket mindre antal myndigheter, om Folkpartiet får bestämma.
          </seg>
        </u>
        <u xml:id="i-bddf6847cf103264-261" prev="i-bddf6847cf103264-260" who="i-UnkrZ3NAvoWXY6Krxbkudq" next="i-bddf6847cf103264-262">
          <seg xml:id="i-4P7bUxmukc2rbVkfJYJLJv">
            I detta sammanhang vill jag också kommentera påståendet om utredningsväsendet.
            Ett antal rapporter under senare år har pekat på allvarliga kvalitetsbrister
            i det svenska utredningsväsendet. Samtidigt har rapporter visat
            att detta har skett parallellt med att politiseringen av utredningsväsendet
            har ökat. Jag menar att det finns ett tydligt samband mellan dessa
            två tendenser. Det väljer Inger Jarl Beck att negligera.
          </seg>
        </u>
        <u xml:id="i-bddf6847cf103264-262" prev="i-bddf6847cf103264-261" who="i-UnkrZ3NAvoWXY6Krxbkudq" next="i-bddf6847cf103264-263">
          <seg xml:id="i-sFBCCL5tyJxE8WXTXxTLH">
            Vi ser också andra brister. Här sker en konstitutionell omvälvning
            genom den politiska propaganda som alltfler statliga myndigheter
            ägnar sig åt. Skatteverkets och Naturvårdsverkets kampanjer under
            senare år är tydliga tecken på detta. Skatteverkets kampanj var
            i stort sett ett försvar för den socialdemokratiska synen på välfärdsstaten.
            Naturvårdsverkets kampanj innehöll tydliga egna målsättningar
            om att människor skulle övertygas om att statliga styrmedel i
            miljöpolitiken var bra i stället för andra styrmedel.
          </seg>
        </u>
        <u xml:id="i-bddf6847cf103264-263" prev="i-bddf6847cf103264-262" who="i-UnkrZ3NAvoWXY6Krxbkudq" next="i-bddf6847cf103264-264">
          <seg xml:id="i-DyTXFAoacg9KSf3UN8bScA">
            Det kanske allra bästa exemplet på att den här modellen nu successivt
            undergrävs och håller på att tappa mark är naturligtvis utnämningspolitiken.
            Det kom ett exempel så sent som i veckan där Sveriges Televisions
            Rapportredaktion hade räknat ut att 54 % av de ledande statliga
            cheferna som har en politisk bakgrund har den bakgrunden i det
            socialdemokratiska partiet. Det är ett tecken på att vi har ett
            systematiskt missbruk av utnämningsmakten i Sverige.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=38"/>
        <u xml:id="i-bddf6847cf103264-264" prev="i-bddf6847cf103264-263" who="i-UnkrZ3NAvoWXY6Krxbkudq" next="i-GwydGjjZBjS3poYEo4HwJ3">
          <seg xml:id="i-VXRxxyEZMzVUXVM33ER6oN">
            Det här får alltmer kritik. Statstjänstemannaförbundet var ute
            och krävde ett nytänkande på området. Jag kan säga från alliansens
            sida att vi vill ha ett nytänkande. Vi tänker gå Statstjänstemannaförbundet
            till mötes. Det kommer förändringar på detta område.
          </seg>
        </u>
        <u xml:id="i-GwydGjjZBjS3poYEo4HwJ3" prev="i-bddf6847cf103264-264" who="i-UnkrZ3NAvoWXY6Krxbkudq">
          <seg xml:id="i-ML1jVAynqggz9pcc5PdFFm">
            Till sist, fru talman, yrkar jag bifall till reservation nr 3.
          </seg>
        </u>
        <note type="speaker" xml:id="i-GNNxuD5HUyayn9J2wvRNwT">
          Anf. 49 INGER JARL BECK (s) replik:
        </note>
        <u xml:id="i-HjiCCK5ER5xP8kTiqqYokA" next="i-bddf6847cf103264-265" who="i-2Gu4ZGJPSHe5VzhGSDaUPk">
          <seg xml:id="i-QHdbdN2tG1MaRAKhYqMeb3">
            Fru talman! Jag förstår att Tobias Krantz nogsamt har läst om
            statsförvaltningens utveckling och plötsligt hittat en siffra
            där på 552 statliga myndigheter den 31 maj 2005. Jag föreslår
            att Tobias Krantz läser hela sidan. Då upptäcker man att mellan
            1990 och 1998 minskade antalet myndigheter från 1 360 till 590
            och sedan ytterligare till 552.
          </seg>
        </u>
        <u xml:id="i-bddf6847cf103264-265" who="i-2Gu4ZGJPSHe5VzhGSDaUPk" prev="i-HjiCCK5ER5xP8kTiqqYokA" next="i-bddf6847cf103264-266">
          <seg xml:id="i-KyHcj8AF9aYHv2JystXyHa">
            I redovisningen kan man också se att det är en stadig minskning
            av antalet myndigheter. Domstolar och så vidare har också minskat
            i antal. Läs gärna hela rapporten så får du sanningen! Det gäller
            alltså budgeten.
          </seg>
        </u>
        <u xml:id="i-bddf6847cf103264-266" prev="i-bddf6847cf103264-265" who="i-2Gu4ZGJPSHe5VzhGSDaUPk">
          <seg xml:id="i-DP4BEsbiRcQ25ruZVYaDZa">
            Min fråga till Tobias Krantz är: Hur många myndigheter vill Folkpartiet
            ha?
          </seg>
        </u>
        <note type="speaker" xml:id="i-VhwEwXKffQrQmnzV8edyTM">
          Anf. 50 TOBIAS KRANTZ (fp) replik:
        </note>
        <u xml:id="i-bddf6847cf103264-267" next="i-bddf6847cf103264-268" who="i-UnkrZ3NAvoWXY6Krxbkudq">
          <seg xml:id="i-DsPasDqbzNCVWjZP1tu1AJ">
            Fru talman! Det enklaste svaret på den frågan är att det behövs
            betydligt färre. Vi har lagt fram ett antal förslag. Vi lade fram
            en rapport så sent som förra våren, där vi pekade ut ett 20-tal
            myndigheter som vi ansåg kunde avvecklas redan nu. Vi kommer att
            lägga fram ytterligare förslag på myndigheter som behöver avvecklas.
          </seg>
        </u>
        <u xml:id="i-bddf6847cf103264-268" prev="i-bddf6847cf103264-267" who="i-UnkrZ3NAvoWXY6Krxbkudq" next="i-bddf6847cf103264-269">
          <seg xml:id="i-GBjWKizMZZUvw9QQUThknM">
            När det handlar om antalet myndigheter är det rätt som Inger
            Jarl Beck säger att det under 90-talet har varit en utveckling
            där vi har fått ett antal regionala enheter som tidigare var egna
            myndigheter och som nu har slagits samman till enmyndigheter.
            Det har lett till en nedgång i myndighetsantalet.
          </seg>
        </u>
        <u xml:id="i-bddf6847cf103264-269" prev="i-bddf6847cf103264-268" who="i-UnkrZ3NAvoWXY6Krxbkudq" next="i-bddf6847cf103264-270">
          <seg xml:id="i-CWE2eK3ByQFv64Hu5b1UMC">
            Om Inger Jarl Beck funderar på att sätta in det här i ett medborgarperspektiv
            tror hon verkligen att en vanlig medborgare uppfattar det som
            en kraftig reducering av den svenska byråkratin och antalet myndigheter
            att skattekontoret i Jönköping exempelvis byter skylt? Från att
            ha stått skattekontoret i Jönköping står det i stället någonting
            annat på skylten. Tror Inger Jarl Beck att många människor i det
            här landet uppfattar det som en kraftig reducering och en bra
            bekämpning av byråkratin att man lägger ned ett stort antal tingsrätter?
            Det är det som Socialdemokraterna har gjort under den senaste
            tiden och som har lett till att myndighetsantalet i den delen
            minskar.
          </seg>
        </u>
        <u xml:id="i-bddf6847cf103264-270" prev="i-bddf6847cf103264-269" who="i-UnkrZ3NAvoWXY6Krxbkudq">
          <seg xml:id="i-knzx2Fnw6m3XDxeza8UCT">
            Sanningen är, om man läser Statskontorets rapport som refereras
            i bilagan till budgetpropositionen som regeringen har lagt fram,
            att de centrala förvaltningsmyndigheterna har ökat. Det är dessa
            som jag tror att de allra flesta människor uppfattar som myndigheter
            och som byråkrati. Det pekar Statskontoret på i den rapporten
            och det pekar Statskontoret också på i tidigare rapporter. Antalet
            myndigheter, som man definierar det i den offentliga debatten
            och som de flesta medborgare uppfattar det, har ökat. Det är en
            politik som Socialdemokraterna och Inger Jarl Beck bär ansvaret
            för.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=39"/>
        <note type="speaker" xml:id="i-EFcQxbEfqdxJnfGNHgbm3D">
          Anf. 51 INGER JARL BECK (s) replik:
        </note>
        <u xml:id="i-bddf6847cf103264-271" next="i-bddf6847cf103264-272" who="i-2Gu4ZGJPSHe5VzhGSDaUPk">
          <seg xml:id="i-B4C2a7M5AQpF81ncpUwKvz">
            Fru talman! För oss socialdemokrater är inte antalet myndigheter
            viktigt. Det antal myndigheter som finns ska vara tillgängliga
            för medborgarna utifrån de behov som finns i en demokratisk organisation,
            i ett demokratiskt styre.
          </seg>
        </u>
        <u xml:id="i-bddf6847cf103264-272" prev="i-bddf6847cf103264-271" who="i-2Gu4ZGJPSHe5VzhGSDaUPk" next="i-bddf6847cf103264-273">
          <seg xml:id="i-VX86EyWsJyW768gWhEiRcV">
            När det gäller utredningsväsendets oberoende ställning behandlar
            vi i det här betänkandet kommittéordförandena. Regeringen har
            ju att utse kommittéer. Det berörs inte speciellt i regeringsformen,
            men det här är regeringens arbetsinstrument för att plocka fram
            sakliga underlag för beslut, hos både regering och riksdag.
          </seg>
        </u>
        <u xml:id="i-bddf6847cf103264-273" prev="i-bddf6847cf103264-272" who="i-2Gu4ZGJPSHe5VzhGSDaUPk" next="i-bddf6847cf103264-274">
          <seg xml:id="i-9vBJ2yQZ9fxEEciHXXDpvf">
            När det gäller de kommittéordförande som man utser skulle det
            vara mycket märkligt om en socialdemokratisk regering utsåg en
            folkpartist att leda ett utredningsarbete för just Socialdemokraterna.
            Gud bevare mig för att det blir en borgerlig regering, men det
            skulle vara mycket intressant att se hur många socialdemokrater
            som blir kommittéordförande med en borgerlig regering. Tobias
            Krantz kanske har någon fundering på hur många socialdemokrater
            vi ska ha i ett sådant läge. Min övertygelse är att vi inte kommer
            i den ställningen att vi ska behöva se en socialdemokratisk kommittéordförande
            åt en borgerlig regering. Dessutom utser man faktiskt ordförandena
            också utifrån förtjänst och skicklighet.
          </seg>
        </u>
        <u xml:id="i-bddf6847cf103264-274" prev="i-bddf6847cf103264-273" who="i-2Gu4ZGJPSHe5VzhGSDaUPk">
          <seg xml:id="i-6g358U1JH5U8knQvyLptgz">
            Därtill har Tobias Krantz en totalt felaktig procentsiffra. Det
            är bara 20 % som är socialdemokrater. Det ser du när du tittar
            på hela utnämningsmakten.
          </seg>
        </u>
        <note type="speaker" xml:id="i-D6LfkHiuUB3Wvio9kfzUoK">
          Anf. 52 TOBIAS KRANTZ (fp) replik:
        </note>
        <u xml:id="i-bddf6847cf103264-275" next="i-bddf6847cf103264-276" who="i-UnkrZ3NAvoWXY6Krxbkudq">
          <seg xml:id="i-Xnk7tjCxygxk61fc89AM5M">
            Fru talman! Om vi nu ska ta frågan om problemen med att vi har
            så många statliga myndigheter i Sverige kan jag säga att det finns
            ett antal olika problem. Det handlar naturligtvis om att det är
            ekonomiskt kostsamt. Det är inte speciellt rationellt att ha väldigt
            många myndigheter som kanske ägnar sig helt eller delvis åt överlappande
            uppgifter. Det förefaller inte speciellt rationellt.
          </seg>
        </u>
        <u xml:id="i-bddf6847cf103264-276" prev="i-bddf6847cf103264-275" who="i-UnkrZ3NAvoWXY6Krxbkudq" next="i-bddf6847cf103264-277">
          <seg xml:id="i-BwBVq53i8pRxmUbJqWrJVs">
            Det är svårt att utkräva politiskt ansvar. De första gångerna
            jag drev den här frågan och ställde ansvarigt statsråd till svars
            visste han inte ens hur många statliga myndigheter som fanns i
            landet. Det är klart att om inte det ansvariga statsrådet vet
            hur många myndigheter vi har i landet, hur ska vi i till exempel
            riksdagen kunna utkräva ansvar för vad myndigheterna gör? Hur
            ska medborgarna kunna utkräva ansvar för vad myndigheterna gör?
          </seg>
        </u>
        <u xml:id="i-bddf6847cf103264-277" prev="i-bddf6847cf103264-276" who="i-UnkrZ3NAvoWXY6Krxbkudq" next="i-bddf6847cf103264-278">
          <seg xml:id="i-Pfju6HgLw7tdHHiNvBuLEc">
            Det handlar förstås också om att det är ett ökat krångel för
            både enskilda och företag. Företagare måste exempelvis ha kontakt
            med fem sex, kanske upp emot tio olika myndigheter som alla har
            olika blanketter och olika regler. Det är klart att det är otroliga
            effektivitetsvinster och bra vinster för medborgarna att göra
            om vi kan hålla tillbaka myndighetsexpansionen.
          </seg>
        </u>
        <u xml:id="i-bddf6847cf103264-278" prev="i-bddf6847cf103264-277" who="i-UnkrZ3NAvoWXY6Krxbkudq" next="i-bddf6847cf103264-279">
          <seg xml:id="i-S45QesneV2QBPyxBFMVMBb">
            När det gäller utredningsväsendet svarade inte Inger Jarl Beck
            på det jag tog upp, nämligen att vi under ett antal år har fått
            rapport efter rapport som har pekat på åtskilliga kvalitetsbrister
            i utredningsväsendet som leder till att riksdagen och regeringen
            har svårt att fatta bra beslut. Det är bristande forskarkontakter.
            Det är bristande ekonomiska underlag för de beslut som ska fattas
            och ett antal andra problem. Detta har skett samtidigt som vi
            tydligt sett en tilltagande ökning av politiseringen av det svenska
            utredningsväsendet.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=40"/>
        <u xml:id="i-bddf6847cf103264-279" prev="i-bddf6847cf103264-278" who="i-UnkrZ3NAvoWXY6Krxbkudq">
          <seg xml:id="i-5J4F43EvsFxwyR2ANuyrZi">
            Jag ser mycket allvarligt på detta, därför att utredningsväsendet
            är en otroligt viktig del av den svenska statsförvaltningen och
            en viktig del av den svenska demokratin. Jag tycker att det är
            tråkigt att Inger Jarl Beck negligerar den tanken och inte tar
            upp den kastade handsken och försöker förespråka en reform av
            utredningsväsendet.
          </seg>
        </u>
        <note xml:id="i-ASuWZ6XXtDixXVWe19jsE">
          Överläggningen var härmed avslutad.
        </note>
      </div>
      <div type="debateSection" xml:id="i-LJo23exDWuAHPRM5hdpSvv">
        <note xml:id="i-FWRTBGuAsyaHV1uHufBTA6">
          11 § Trossamfund m.m.
        </note>
        <note xml:id="i-82d5S99agYuWuY6XPHdSKS">
          Föredrogs
        </note>
        <note type="speaker" xml:id="i-MHedddGPDnS2jebTrwr8wY">
          Anf. 53 LISELOTT HAGBERG (fp):
        </note>
        <u xml:id="i-bddf6847cf103264-280" next="i-bddf6847cf103264-281" who="i-BijAhigzcR1MHdRoo4YtH5">
          <seg xml:id="i-Kp1ArVJD3EcqNRWWU8okkv">
            Fru talman! Det här handlar om trossamfund. Rätten att utöva
            sin religion tillhör en av de mänskliga fri- och rättigheterna.
            Det står därför varje människa fritt att ansluta sig till eller
            helt stå utanför ett religiöst samfund.
          </seg>
        </u>
        <u xml:id="i-bddf6847cf103264-281" prev="i-bddf6847cf103264-280" who="i-BijAhigzcR1MHdRoo4YtH5" next="i-bddf6847cf103264-282">
          <seg xml:id="i-Wi5RtFvMGVtfwkcCc56Cps">
            För oss liberaler har det varit och är en naturlig sak att engagera
            sig i kampen för just religionsfrihet. Därför har det också varit
            lätt för folkpartister med skilda uppfattningar i livsåskådningsfrågor
            att förenas i arbetet för likställighet mellan trossamfunden.
          </seg>
        </u>
        <u xml:id="i-bddf6847cf103264-282" prev="i-bddf6847cf103264-281" who="i-BijAhigzcR1MHdRoo4YtH5" next="i-bddf6847cf103264-283">
          <seg xml:id="i-Pfg4VzFf76vTtu4zDGeAic">
            Varje år debatteras frågor som kan sorteras under begreppet trosfrågor
            här i kammaren. Det har handlat om allt från begravningsverksamhet
            till att det finns olika lagar för samfunden. De flesta av de
            motioner som vi behandlar i dagens betänkande har behandlats tidigare
            under mandatperioden. Därför behandlas de i dag i en så kallad
            förenklad ordning.
          </seg>
        </u>
        <u xml:id="i-bddf6847cf103264-283" prev="i-bddf6847cf103264-282" who="i-BijAhigzcR1MHdRoo4YtH5" next="i-bddf6847cf103264-284">
          <seg xml:id="i-Cm6akwedCsxKeG5EGQGurw">
            Frågan vi måste ställa oss är hur bra det egentligen är med en
            sådan ordning. Vi kan bara se på antalet deltagare som är anmälda
            till debatten i dag. Det är ganska tunt. Det känns inte tillfredsställande,
            tycker jag.
          </seg>
        </u>
        <u xml:id="i-bddf6847cf103264-284" prev="i-bddf6847cf103264-283" who="i-BijAhigzcR1MHdRoo4YtH5" next="i-bddf6847cf103264-285">
          <seg xml:id="i-C82xvEVVmYY99q9NWNZMFX">
            En av de frågor i betänkandet som kan betraktas som nya handlar
            om hur metaller i en människas kropp ska betraktas och hanteras
            efter döden. Några motionärer menar att de ska återvinnas. Men
            enligt min uppfattning är det viktigt att en människas kropp behandlas
            på ett vördnadsfullt sätt även när livet tagit slut. Därför ska
            inte vissa delar plockas bort för att de ska betraktas som återvinningsbart
            material. Det är inte förenligt med ett vördnadsfullt sätt att
            hantera människor.
          </seg>
        </u>
        <u xml:id="i-bddf6847cf103264-285" prev="i-bddf6847cf103264-284" who="i-BijAhigzcR1MHdRoo4YtH5" next="i-bddf6847cf103264-286">
          <seg xml:id="i-3zfP1zjZUJAgcUjotzttQw">
            Fru talman! År 1995 fattades ett principbeslut om ändrade relationer
            mellan staten och Svenska kyrkan. Det var ett viktigt beslut och
            det var absolut ett beslut i rätt riktning. Det fanns visserligen
            acceptans vid det tillfället för att det skulle finnas en särskild
            lag som reglerade relationerna mellan staten och Svenska kyrkan.
            Men enligt Folkpartiets uppfattning skulle en sådan reglering
            ha inskränkt sig till det som var absolut nödvändigt. En gemensam
            lag för trossamfunden hade varit mycket bättre än som det ser
            ut i dag då vi har två lagar, en för Svenska kyrkan och en för
            övriga trossamfund. Svenska kyrkan intar på det viset en särställning.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=41"/>
        <u xml:id="i-bddf6847cf103264-286" prev="i-bddf6847cf103264-285" who="i-BijAhigzcR1MHdRoo4YtH5" next="i-bddf6847cf103264-287">
          <seg xml:id="i-VV7VB9r9aotfFPsQoG1dPR">
            Jag kan också tala om att när jag möter människor och berättar
            om det här visar det sig att det är okänt hos dem. Det kan vi
            ta till oss alla, att vi ska sprida informationen att det faktiskt
            finns två lagar, en särskild lag för Svenska kyrkan och en som
            berör övriga trossamfund.
          </seg>
        </u>
        <u xml:id="i-bddf6847cf103264-287" prev="i-bddf6847cf103264-286" who="i-BijAhigzcR1MHdRoo4YtH5" next="i-bddf6847cf103264-288">
          <seg xml:id="i-TCbLwngAqPYeLL6FaoRjDH">
            Folkpartiets utgångspunkt har varit att i ett samhälle där det
            finns många olika kulturer och många människor med olika etnisk
            bakgrund måste religionsfriheten härska och olika samfund behandlas
            på likvärdigt sätt. Särskilt viktigt är det i ett samhälle som
            kämpar mot segregering. Det är särskilt angeläget i dag. Vi vet
            ju hur det ser ut.
          </seg>
        </u>
        <u xml:id="i-bddf6847cf103264-288" prev="i-bddf6847cf103264-287" who="i-BijAhigzcR1MHdRoo4YtH5" next="i-bddf6847cf103264-289">
          <seg xml:id="i-3yNtXfHcaz7TG9XvUZ7Wxr">
            Vi har reserverat oss tidigare för en uppfattning som ligger
            i linje med det jag har beskrivit, alltså en och samma lag för
            alla trossamfund. Men den är inte aktuell för votering i kammaren
            i dag. Jag hade trott att Vänsterpartiet skulle vara representerat
            i debatten, för Vänsterpartiet och Miljöpartiet har en enda reservation
            i betänkandet som vi kan votera om. Den handlar egentligen inte
            om huruvida det ska vara två olika lagar. Vi är helt överens med
            Vänsterpartiet och Miljöpartiet om att det ska vara en lag som
            ska gälla för trossamfunden. Reservationen handlar mer om procedurfrågor,
            alltså hur ett sådant här beslut ska fattas eller hur man ska
            avveckla det beslut som handlar om att det finns en särskild lag
            för Svenska kyrkan.
          </seg>
        </u>
        <u xml:id="i-bddf6847cf103264-289" prev="i-bddf6847cf103264-288" who="i-BijAhigzcR1MHdRoo4YtH5">
          <seg xml:id="i-B6dCyrNtzoqTsv5HUnzyBY">
            Eftersom alla intressanta frågor redan är behandlade innan och
            sammanklumpade i en reservation som hänvisar till den debatt som
            förts tidigare under mandatperioden kan jag bara i dag yrka bifall
            till förslagen i utskottets betänkande. Därför gör jag det.
          </seg>
        </u>
        <note type="speaker" xml:id="i-PGVNGaASExBETr8TpwM7du">
          Anf. 54 HELENE PETERSSON (s):
        </note>
        <u xml:id="i-bddf6847cf103264-290" next="i-bddf6847cf103264-291" who="i-AZLUb1tb1XBKEbcvPVdCkZ">
          <seg xml:id="i-PVvPX3xcRifngi6W7rR1Uh">
            Fru talman! Frågor angående trossamfund har ju varit uppe till
            debatt varje år. Det är viktiga frågor för enskilda människor
            och för samfunden. Staten har enligt lag endast ett fåtal beröringspunkter
            med trossamfunden i dag. Begravningsverksamheten är den klart
            mest omdiskuterade.
          </seg>
        </u>
        <u xml:id="i-bddf6847cf103264-291" prev="i-bddf6847cf103264-290" who="i-AZLUb1tb1XBKEbcvPVdCkZ" next="i-bddf6847cf103264-292">
          <seg xml:id="i-PzLWRF9ck532DuyPC1FVC5">
            Många av de motionsyrkanden som kommit in under allmänna motionstiden
            berör frågor som redan behandlats någon gång under mandatperioden,
            och utskottet har valt att behandla dem i förenklad ordning.
          </seg>
        </u>
        <u xml:id="i-bddf6847cf103264-292" prev="i-bddf6847cf103264-291" who="i-AZLUb1tb1XBKEbcvPVdCkZ" next="i-bddf6847cf103264-293">
          <seg xml:id="i-VNzfduMV5akcMZddnGbMiZ">
            Några motioner berör däremot sakområden som utskottet inte haft
            uppe till behandling, och jag vill ge några kommentarer till dessa.
          </seg>
        </u>
        <u xml:id="i-bddf6847cf103264-293" prev="i-bddf6847cf103264-292" who="i-AZLUb1tb1XBKEbcvPVdCkZ" next="i-bddf6847cf103264-294">
          <seg xml:id="i-FYGi921wsxk3jEQHTgUGny">
            I dag väljer fler och fler att kremeras. Fler väljer också att
            få sin sista viloplats på annat ställe än den traditionella kyrkogården.
            Antalet som önskar sprida sin aska över havet har fördubblats
            det senaste året. Samfund kan också välja att anordna enskilda
            begravningsplatser. Svensk lagstiftning tillåter detta, efter
            ansökan hos länsstyrelsen, och gör det möjligt att genomföra begravningar
            som uppfyller personers och olika religioners önskemål.
          </seg>
        </u>
        <u xml:id="i-bddf6847cf103264-294" prev="i-bddf6847cf103264-293" who="i-AZLUb1tb1XBKEbcvPVdCkZ" next="i-bddf6847cf103264-295">
          <seg xml:id="i-9arYf1Tq3y5DxNAMHXnHg">
            Det är viktigt att önskemål så långt det är möjligt tillgodoses,
            men det är viktigt att det sker under värdiga former. Det är också
            viktigt att de delar av stoftet som inte förbränns vid kremering
            tas till vara på ett värdigt sätt. Det blir vanligare att personliga
            saker följer med på den sista resan. Det är alltifrån ett barnbarns
            teckningar, trummisens trumstockar till en modell av favoritbilen.
            Nygamla begravningsseder tillsammans med andra religioners seder
            har slagit igenom i Sverige, men formerna för hur de utförs måste
            vara värdiga.
          </seg>
        </u>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=42"/>
        <u xml:id="i-bddf6847cf103264-295" prev="i-bddf6847cf103264-294" who="i-AZLUb1tb1XBKEbcvPVdCkZ" next="i-bddf6847cf103264-296">
          <seg xml:id="i-QhcLCg9Mpqswcv1wHn49eQ">
            Den andra frågan jag vill beröra är den grundlagsändring som
            Vänsterpartiet och Miljöpartiet reserverar sig till förmån för.
            Jag har förståelse för att frågan förs fram just nu eftersom det
            är val i september. Ska en grundlagsändring ske måste frågan upp
            till behandling under våren för att sedan återigen behandlas efter
            valet.
          </seg>
        </u>
        <u xml:id="i-bddf6847cf103264-296" prev="i-bddf6847cf103264-295" who="i-AZLUb1tb1XBKEbcvPVdCkZ" next="i-BvBHcvGcpGKCH2HLNoXU3g">
          <seg xml:id="i-MZ78V2mihyxg6oyjvqGxDS">
            Relationsförändringen mellan kyrka och stat är välkänd för oss
            alla. Utskottets ställningstagande utgår från den överenskommelse
            och det ställningstagande som tillkom när relationen mellan kyrka
            och stat ändrades. Utskottet anser det viktigt att det även i
            fortsättningen finns ett starkt konstitutionellt skydd för såväl
            Svenska kyrkan som för övriga trossamfund. Jag kan inte se något
            som under dessa år har tillkommit eller förändrats som skulle
            vara ett skäl till att i dag göra en annorlunda bedömning.
          </seg>
        </u>
        <u xml:id="i-BvBHcvGcpGKCH2HLNoXU3g" prev="i-bddf6847cf103264-296" who="i-AZLUb1tb1XBKEbcvPVdCkZ">
          <seg xml:id="i-CCsQP38MqEjo45PGPsehjo">
            Fru talman! Jag yrkar bifall till utskottets förslag i betänkandet
            och avslag på samtliga reservationer och motioner.
          </seg>
        </u>
        <note xml:id="i-UufSrZbaGhoY5Y5ziBHyzU">
          Överläggningen var härmed avslutad.
        </note>
      </div>
      <div type="commentSection" xml:id="i-2t9zZXDHyUaPZFw3GDjnXm">
        <note xml:id="i-JeLRphCdP6Wfg78x9vjwe9">
          12 § Anmälan om interpellationer
        </note>
        <note xml:id="i-UnXVtifgibAwrRevfQubGn">
          Anmäldes att följande interpellationer framställts
        </note>
        <note xml:id="i-P2w5Ewp3F6NVgPTkMcADcp">
          den 10 mars
        </note>
        <note xml:id="i-86P1HaNBpY4TXUUQ1pspuu">
          Rolf Olsson
        </note>
        <note xml:id="i-XPzQtinrzL4FKUTNfj5C57">
          Luciano Astudillo
        </note>
        <note xml:id="i-YEkRRT1kc4ztHn6N5BFzcC">
          Interpellationerna redovisas i bilaga som fogats till riksdagens
          snabbprotokoll tisdagen den 14 mars.
        </note>
      </div>
      <div type="commentSection" xml:id="i-HsC7QQAn4Mj4jb4XV2eUdK">
        <note xml:id="i-AFYsGxvezXuQxWt12C8dYo">
          13 § Anmälan om frågor för skriftliga svar
        </note>
        <note xml:id="i-ThJtKxjS9CETkQWfRqwktS">
          Anmäldes att följande frågor för skriftliga svar framställts
        </note>
        <note xml:id="i-98gkvpPhVEKJTmH5mHEd3w">
          den 10 mars
        </note>
        <note xml:id="i-RRumrcLmNWeqzPg2Vb3xfQ">
          Bertil Kjellberg
        </note>
        <note xml:id="i-GzLznC9iKn88RH2sNkw3NC">
          Ola Sundell
        </note>
        <pb facs="http://data.riksdagen.se/fil/52BACE33-C7A6-4C72-9585-0FF9418CBF63#page=43"/>
        <note xml:id="i-5uhpwhQd1SkYLWiSxjhuBn">
          Ulla Hoffmann
        </note>
        <note xml:id="i-M4jr3jRf1i1SMHvKGadGsL">
          Solveig Hellquist
        </note>
        <note xml:id="i-TDb3r8k1pwsS9CTPfcsu92">
          Marie Wahlgren
        </note>
        <note xml:id="i-XkEJkV1m7rdggKTssvBaZm">
          Birgitta Ahlqvist
        </note>
        <note xml:id="i-SfVpGisEKxni9mhZHT9BDL">
          Ulla Hoffmann
        </note>
        <note xml:id="i-YExNhUuTdokG3q6gYJvsDF">
          Inger Davidson
        </note>
        <note xml:id="i-VBM1BDr3yvheAX7DWNpLCR">
          Tobias Krantz
        </note>
        <note xml:id="i-GETE9SFMnBzBfoswdoHJaZ">
          Gustav Fridolin
        </note>
        <note xml:id="i-FsAXZe8wkYW8Ldj9e9Sssc">
          Nina Lundström
        </note>
        <note xml:id="i-7Jn89hBXNE47CekWZG4FeX">
          Nina Lundström
        </note>
        <u xml:id="i-Lkyz3ErWoqgEQw4kZyKriH" who="i-AZLUb1tb1XBKEbcvPVdCkZ">
          <seg xml:id="i-2dWFyybnrKCZQMcnmmjj3k">
            Frågorna redovisas i bilaga som fogats till riksdagens snabbprotokoll
            tisdagen den 14 mars.
          </seg>
        </u>
      </div>
      <div type="commentSection" xml:id="i-HWEJfywu4b8Apk3GY9vcGu">
        <note xml:id="i-8qew4Yw3GEJQWasACgKQkb">
          14 § Kammaren åtskildes kl. 11.41.
        </note>
        <note xml:id="i-MQAPuwm1ebHQjJMob9SrXD">
          Förhandlingarna leddes
        </note>
        <note xml:id="i-UYqucRRVUf9koKy1ysgvZk">
          /Monica Gustafson
        </note>
      </div>
    </body>
  </text>
</TEI>
