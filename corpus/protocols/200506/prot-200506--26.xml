<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--26</head>
          <docDate when="2005-11-09">2005-11-09</docDate>
        </div>
      </front>
      <body>
        <div>
          <note n="82d8c4f9">
            ﻿
          </note>
          <note n="e52b3191">
            Riksdagens protokoll
          </note>
          <note n="07521fce">
            2005/06:26
          </note>
          <note type="date" n="118ddc27">
            Onsdagen den 9 november
          </note>
          <note n="75b21945">
            Kl. 09:00 - 17:14
          </note>
          <note n="f601efa5">
            1 § Ledighet
          </note>
          <note n="138c8425">
            Tredje vice talmannen meddelade att Anne Marie Brodén (m) ansökt
            om sjukledighet under tiden den 9 november10 december.
          </note>
          <note n="5c840ce6">
            Kammaren biföll denna ansökan.
          </note>
          <note n="c4beeca9">
            Tredje vice talmannen anmälde att Marianne Kierkemann (m) skulle
            inträda som ersättare för Anne Marie Brodén.
          </note>
          <note n="c36898d3">
            2 § Anmälan om kompletteringsval till vissa utskott
          </note>
          <note n="f377ec31">
            Tredje vice talmannen meddelade att Moderata samlingspartiets
            riksdagsgrupp anmält Marianne Kierkemann som suppleant i socialförsäkringsutskottet,
            i socialutskottet och i kulturutskottet under Anne Marie Brodéns
            sjukledighet.
          </note>
          <note n="4bc6f56b">
            Tredje vice talmannen förklarade vald under tiden den 9 november10
            december till
          </note>
          <note n="76e7039f">
            suppleant i socialförsäkringsutskottet
          </note>
          <note n="d7d4c6ec">
            suppleant i socialutskottet
          </note>
          <note n="40c0c09b">
            suppleant i kulturutskottet
          </note>
          <note n="6d2b6ffa">
            3 § Meddelande om allmän debattimme
          </note>
          <note n="7f5fcf8d">
            Tredje vice talmannen meddelade att allmän debattimme skulle
            äga rum onsdagen den 16 november kl. 9.00 . Meddelandet hade delats
            ut till kammarens ledamöter.
          </note>
          <note n="b66828ce">
            4 § Anmälan om fördröjt svar på interpellation
          </note>
          <note n="035e7b13">
            Till riksdagen hade inkommit följande skrivelse:
          </note>
          <note n="0f1864bd">
            Interpellation 2005/06:71
          </note>
          <note n="76e33349">
            Interpellation 2005/06:71 av Tasso Stafilidis (v)
          </note>
          <note n="51ad1437">
            Interpellationen kommer att besvaras fredagen den 2 december
            2005.
          </note>
          <note n="505aae22">
            Skälet till dröjsmålet är utlandsresor.
          </note>
          <note n="aa510101">
            Laila Freivalds
          </note>
          <note n="3a00bca1">
            5 § Ny prövning av avvisnings- och utvisningsbeslut
          </note>
          <note n="f6e9f0ef">
            Föredrogs
          </note>
          <note type="speaker" n="63c76a9a">
            Anf. 1 TOBIAS BILLSTRÖM (m):
          </note>
          <u who="Q3112958" xml:id="i-7090d371907a008d-0" n="b09e09ca">
            <seg n="6b8cc17d">
              Fru talman! För mindre än två månader sedan antog riksdagen det
              förslag om en ny instans- och processordning i asyl- och migrationsärenden
              som regeringen då presenterat. Det var en enig riksdag som beslöt
              att fastställa ramarna för en ordning som i allt väsentligt ansågs
              kunna garantera en rättssäker prövning i asylärenden. De ändringar
              som gjordes hade bred uppslutning från alla parter med intresse
              i frågan, från Migrationsverkets tjänstemän till advokater och
              människorättsaktivister.
            </seg>
            <seg n="f950ab63">
              Ändå står vi här i kammaren igen och diskuterar på nytt en stor
              ändring i utlänningslagen. Det är märkligt, för att inte säga
              oroväckande.
            </seg>
            <seg n="7c9df40d">
              Denna lagändring sker nämligen inte i första hand för att rätta
              till något som är fel i utlänningslagen eller i den kommande instansordningen.
              Den är i stället resultatet av en ren utpressningsaktion från
              stödpartierna gentemot Socialdemokraterna. Om inte regeringen
              levererade denna lag hotade nämligen dessa partier med att stjälpa
              den budget som Socialdemokraterna, Vänsterpartiet och Miljöpartiet
              gemensamt hade snickrat ihop. Det hotet kvarstår i dag oförändrat.
              Fram till det ögonblick då kammaren i dag strax efter kl. 16 röstar
              om detta lagförslag är Socialdemokraterna gisslan hos de andra
              två partierna i vänsterkartellen.
            </seg>
            <seg n="976e66b4">
              Dock ska det sägas att detta inte förvandlar regeringen till
              något slags offer, utan tvärtom har man glatt och villigt arbetat
              fram det förslag som nu har lagts på kammarens bord. Företrädare
              för regeringspartiet, inte minst statsrådet Barbro Holmberg, har
              i flera intervjuer uttryckt ett gillande av det som nu sker. Socialdemokraterna
              retirerar. Men det sker med ett tillkämpat leende på läpparna.
            </seg>
            <seg n="4a5b5ca8">
              Fru talman! För oss moderater är det däremot inte problematiskt
              att säga nej till hela detta förslag. Det är tvärtom helt naturligt
              eftersom vi inte står för uppfattningen att rättssäkerheten för
              individen är någonting som man dagtingar med. Riksdagen bör aldrig
              fatta beslut som man inte kan överblicka konsekvenserna av. Och
              de tjänstemän som kommer att hantera denna lag är berättigade
              till att kunna arbeta med vettiga verktyg, något som inte levereras
              av majoriteten genom detta betänkande. Och jag ska alldeles strax
              visa varför.
            </seg>
            <seg n="9d9f6a29">
              Detta förslag är dessutom inget annat än en förtäckt amnesti.
              Det har gjorts försök att sminka om det hela. Förvisso är det
              så. Men i praktiken är det en amnesti som riksdagen har att ta
              ställning till.
            </seg>
            <seg n="4f843450">
              Hur ligger det då till med de olika delarna av detta lagförslag?
            </seg>
            <seg n="3cedc801">
              Först och främst uppfyller de inte ens de grundläggande kraven
              på beredning. De myndigheter som beretts tillfälle att yttra sig
              över lagförslaget har inte fått tillräckligt med rådrum för att
              på ett tillfredsställande sätt analysera och bedöma förslaget.
              Det vittnar de hårda orden från Lagrådet om.
            </seg>
            <seg n="fa45d06c">
              Vår uppfattning är därför att förslaget inte kan läggas till
              grund för lagstiftning.
            </seg>
            <seg n="b636929c">
              Konsekvenserna av lagen kan nämligen inte överblickas. Det saknas
              rimliga uppgifter om antalet flyktingar som kan komma att beröras
              av lagen. De sifferuppgifter som har presenterats är av ytterst
              preliminär karaktär och baseras dessutom på antaganden och prognoser,
              något som bara är ägnat att skapa oro och oreda, vilket vi också
              har sett många bevis för i den allmänna debatten.
            </seg>
            <seg n="4030c947">
              I verkligheten vet ingen hur många gömda flyktingar som kommer
              att träda fram eller få sina beslut prövade ex officio. Inte heller
              kan vi med noggrannhet säga hur många av dessa nya prövningar
              som kommer att leda till positiva beslut. De löften som har avgivits
              om att majoriteten av de gömda flyktingarna kommer att få lov
              att stanna är inte seriösa. Vem kan, eller ens bör, lova någonting
              sådant?
            </seg>
            <seg n="60116c70">
              Till följd av denna osäkerhet går det inte heller att överblicka
              de samlade kostnaderna för reformen. Det gäller både Migrationsverkets
              omedelbara kostnader för handläggning av de ärenden som kommer
              att inkomma till eller initieras av verket och de kostnader som
              kommer att belasta Integrationsverket och Sveriges kommuner. Dessa
              ska ju gemensamt genomföra ett rimligt mottagande av flyktingarna
              och en meningsfull introduktionsverksamhet i enlighet med de lagar
              som riksdagen tidigare har beslutat om.
            </seg>
            <seg n="0b6f0199">
              Integrationen av de berörda grupperna ska inte glömmas bort i
              sammanhanget, allra helst inte som Sverige i dagarna rönt en kraftfull
              kritik från OECD för att den nuvarande politiken skapar ett utanförskap
              och en segregation som är svår att bryta. Statens ansvar för de
              nytillkomna tar inte slut vid ett positivt beslut om uppehållstillstånd.
            </seg>
            <seg n="469cdfe2">
              Utöver svårigheterna med kostnadsaspekten är lagen förenad med
              betydande tillämpningssvårigheter. Den står inte i överensstämmelse
              med grundläggande rättsprinciper. Lagen innebär att man för vissa
              grupper av individer, av människor, introducerar särskilda och
              mer generösa regler, vilka sedan gäller endast tillfälligt eftersom
              förslaget förvisso inte omfattar alla. Ordagrant sägs att det
              gäller vissa barnfamiljer samt de vars avlägsnandebeslut av olika
              anledningar inte har kunnat verkställas.
            </seg>
            <seg n="e1bfd848">
              Lagrådet har med kraft påpekat att detta innebär att två parallella
              system kommer att gälla, vilket skulle innebära att lika fall
              kan komma att behandlas olika. Och utskottets betänkande visar
              inte på något sätt att denna tveksamhet har rättats till. Denna
              osäkerhet i lagtillämpningen leder till att vi moderater inte
              anser att kraven för rättssäkerhet är uppfyllda.
            </seg>
            <seg n="06807a41">
              En avgörande fråga för om man ska få ett positivt beslut vid
              en ny prövning blir nu enligt majoriteten i stället hur länge
              som man har vistats i Sverige. Detta är naturligtvis förenat med
              betydande bevissvårigheter.
            </seg>
            <seg n="7d967693">
              För det första kan det på goda grunder ifrågasättas vad begreppet
              långt tid egentligen innebär. Ett så oklart begrepp har vi över
              huvud taget aldrig tidigare haft i svensk utlänningslagstiftning.
            </seg>
            <seg n="0d07c622">
              För det andra kan det naturligtvis vara väldigt svårt att korrekt
              fastställa vistelsetidens längd. Det är mycket oklart vilka beviskrav
              som kommer att ställas för ett positivt beslut. Är det ett hyreskontrakt
              från år 2000? Är det kvitton på matinköp på Ica under flera år?
              Är det bussbiljetten från den 10 september som låg här ute på
              Riksgatan och blåste omkring? Vilken typ av beviskrav är det som
              kommer att gälla?
            </seg>
            <seg n="0c6b2272">
              Hur bevisar man över huvud taget att man har varit gömd, om asylfrågan
              nu kopplas direkt till kravet på tiden som detta ägt rum? Eller
              har ni inte tänkt på den saken i vänsterkartellen?
            </seg>
            <seg n="51c2897b">
              Risken är att dessa otydligheter leder till inkonsekventa bedömningar,
              vilket kan komma att underminera hela processens trovärdighet
              gentemot allmänheten. Det kan också antas att svårigheter kommer
              att uppstå avseende vilka som de facto har vistats i Sverige och
              vem som har kommit tillbaka efter att tidigare ha följt ett avvisningsbeslut
              och lämnat Sverige. Hur vet man att den familj som säger sig ha
              varit gömd inte reste till Tyskland dagen efter det att den fick
              avslag, eller till och med reste tillbaka till sitt hemland? Vem
              vet, och vem kan säga säkert? Men säkert är att detta innebär
              en orättvisa mot dem som faktiskt lytt myndigheterna och lämnat
              Sverige. Och det är en grym orättvisa.
            </seg>
            <seg n="2c269657">
              Majoriteten går dessutom så långt i sin iver att dölja bristerna
              att den till och med minskar kravet på att man kan visa upp identitetshandlingar.
              Tidigare slogs det tydligt fast i lagen att det var en förutsättning
              för permanent uppehållstillstånd att man kunde visa upp sådana
              handlingar, inte minst för att styrka att man inte är kriminell.
              Men i dag skriver majoriteten att det är av stor vikt. Och ni
              som lyssnar i dag kommer att få höra företrädare för de tre partierna
              säga att detta är en starkare skrivning än tidigare. Det är som
              att säga att det är av stor vikt att du har goda kunskaper i att
              köra bil för att få körkort i stället för att säga att det är
              en förutsättning. Ingen skulle acceptera detta. Men svenska folket
              förutsätts acceptera denna nedvärdering av kravet på att samarbeta
              för att styrka identiteten.
            </seg>
            <seg n="8400160a">
              För att nu råga denna absurda situation uppfinner också Socialdemokraterna,
              Miljöpartiet och Vänsterpartiet ett helt nytt begrepp i lagstiftningen,
              nämligen begreppet humanitärt angeläget. Problemet är att detta
              är oprecist och riskerar att leda till ytterligare tillämpningssvårigheter
              utöver dem som redan har räknats upp här från talarstolen av mig.
              Begreppet kopplas nämligen inte till den enskilde sökanden, vilket
              tidigare varit fallet med begreppet humanitära skäl. Det är alltså
              inte Mohammeds egna skäl för att få asyl som kommer att bedömas,
              utan handläggaren på Migrationsverket kommer att tvingas bedöma
              frågor som i princip kan vara allt eller inget eftersom Socialdemokraterna,
              Miljöpartiet och Vänsterpartiet inte behagar leverera någon definition
              av vad humanitärt angeläget står för. Sakligt? Nej. Rättssäkert?
              Knappast.
            </seg>
            <seg n="5ad00e3d">
              Avsaknaden av praxis omöjliggör i stället den objektiva bedömning
              som vi moderater så starkt tror på och som man borde sträva efter.
              I stället öppnar man upp för godtycke och för politiska bedömningar.
              Peter Eriksson, som ju sitter här i salen, kan ge kurser i hur
              man telefonerar runt för att påverka tjänstemän i deras ämbetsutövning.
              Det är tyvärr troligt att vi får se mer av den varan fram till
              den 31 mars nästa år.
            </seg>
            <seg n="a8456263">
              Fru talman! Värst av allt är ändå vetskapen om att hela denna
              uppvisning är tämligen meningslös. Den hade kunnat undvikas om
              regeringen i stället hade följt den enkla principen att låta dem
              som har arbete och som kan försörja sig själva få lov att stanna
              enligt de linjer som vi moderater har dragit upp vid inte mindre
              än tre tillfällen bara detta år. Vi instämmer i att det finns
              ett otal fall där människor sökt sig till Sverige, rotat sig här
              och skapat sig en meningsfull tillvaro med arbete eller utbildning
              men ändå tvingats lämna landet.
            </seg>
            <seg n="fc3a2df6">
              Orsaken till detta är inte att myndigheterna har fattat fel beslut
              utan att besluten har fattats utifrån en i grunden felaktig syn
              på invandringen. Moderaternas ordning är att de människor som
              behöver vårt skydd ska få lov att stanna. De som har sökt sig
              till Sverige av andra skäl än skyddsbehov ska beredas möjlighet
              att få lov att komma hit genom ökad arbetskraftsinvandring. Den
              som har verkställighetshinder är inräknad i den gruppen.
            </seg>
            <seg n="e7ec8b1e">
              Lösningen på de orättvisor som vi har sett är inte att utvidga
              gruppen av offer som är beroende av statens välvilja utan att
              öppna våra gränser för fler genom att göra det möjligt att arbetskraftsinvandra.
              Detta har dock motverkats av regeringen och dess stödpartier,
              naturligtvis främst av protektionistiska skäl.
            </seg>
            <seg n="b1c4d7e2">
              För vårt vidkommande gäller att vi vidhåller kraven på en bredare
              och mer ändamålsenlig asyl- och migrationspolitik, som vi tidigare
              har presenterat i vår motion med anledning av regeringens förslag
              till ny processordning i utlännings- och medborgarskapsärenden.
            </seg>
            <seg n="b54816f9">
              I dag yrkar vi avslag på ytterligare ett felaktigt förslag från
              regeringen, vars velighet och oförmåga att styra svensk asyl-
              och flyktingpolitik blir mer och mer uppenbar för varje debatt
              här i kammaren.
            </seg>
          </u>
          <note type="speaker" n="947b64d4">
            Anf. 2 MAURICIO ROJAS (fp):
          </note>
          <u who="Q2396467" xml:id="i-85238428dc5ecf45-0" n="e0da76ed">
            <seg n="6b482f77">
              Fru talman! Riksdagen kommer i dag att fatta ett mycket viktigt
              beslut. Tusentals människor som under lång tid har levt under
              omänskliga omständigheter kommer att få en möjlighet att lämna
              det tillstånd av ovisshet och desperation som de har levt i. För
              många kommer det att innebära att ett liv som gömd och icke-existerande
              kan bytas mot ett liv som lagligt erkänd invånare i vårt land,
              med alla de grundläggande rättigheter och skyldigheter som gäller
              för alla oss som bor i Sverige. Allt detta gläder oss, Sveriges
              liberaler. Vi välkomnar Socialdemokraternas ändrade inställning
              i frågan.
            </seg>
            <seg n="a88b56fa">
              Socialdemokraterna vände under lång tid ryggen mot mycket utsatta
              människor och blundade för den humanitära katastrof som dessa
              människors öde innebar. Nu har Socialdemokraterna kommit till
              insikt eller, rättare sagt, tvingats komma till insikt om att
              vi inte kan ha ett Sverige med en växande klass av rättighetslösa
              parias. Men detta uppvaknande i elfte timmen har fått sina följder.
              Det majoritetsförslag som nu föreligger är behäftat med mycket
              allvarliga brister vad gäller både beredning och innehåll. Lagrådets
              förödande kritik av detta hastverk visar på förslagets fundamentala
              brister som nu, med minimala modifikationer, kommer att drivas
              igenom.
            </seg>
            <seg n="7c795b14">
              Utskottsmajoritetens förslag är förenat med så fundamentala brister
              att vi inte anser oss kunna yrka bifall till det. Det är oerhört
              viktigt att de lagar som riksdagen stiftar i flykting- och utlänningsrelaterade
              frågor är klanderfria ur såväl formell som materiell synvinkel.
            </seg>
            <seg n="b4075347">
              Många människors öde kommer att vara direkt avhängigt av dessa
              beslut, och de myndigheter som ska tillämpa lagarna i dessa delikata
              och komplexa sammanhang har rätt att kräva lagar och bestämmelser
              som ger dem alla de verktyg som rättssäkerheten och andra centrala
              juridiska principer kräver. Så är definitivt inte fallet med utskottsmajoritetens
              förslag som präglas av otydlighet och luddighet. Nya principer
              introduceras, exempelvis detta med humanitärt angeläget vars innebörd
              är minst lika dunkel som begreppet humanitära skäl, ett begrepp
              som vi alla i riksdagsdebatten den 14 september var rörande eniga
              om skulle försvinna från vår lagstiftning.
            </seg>
            <seg n="25b7c028">
              Fru talman! Även om Folkpartiet också anser det vara angeläget
              att så fort som möjligt lösa dessa utsatta människors problem
              är det vår fasta övertygelse att skyndsamheten aldrig får gå ut
              över rättssäkerheten. Vi måste kunna hitta lösningar som innebär
              att grundläggande principer inte offras gällande beredningen av
              och innehållet i så viktiga lagar.
            </seg>
            <seg n="1c0c9acb">
              Vi är också mycket missnöjda med hur frågan om fastställandet
              av identitet hanteras i majoritetsförslaget. Folkpartiets linje
              har konsekvent varit att en förutsättning för att få permanent
              uppehållstillstånd ska vara att identiteten är fastställd. Det
              räcker inte att, som det nu står i utskottsmajoritetens förslag,
              lägga stor vikt vid denna så fundamentala aspekt. Om identiteten
              inte har kunnat fastställas faller den övriga prövningen då vi
              inte vet vem vi har att göra med. Jag är helt säker på att Folkpartiet
              har en överväldigande majoritet av svenska folket bakom sig när
              man ställer det tydliga kravet på att fastställd identitet är
              en given utgångspunkt för fortsatt prövning om uppehållstillstånd.
            </seg>
            <seg n="83a1241a">
              På samma sätt tycker vi att majoritetsförslagets vaga formuleringar
              om brottslighet är oacceptabla. Där står det att brottslighetsaspekten
              särskilt ska beaktas vid tillståndsgivning. Vi menar att detta
              inte räcker. Vi anser att huvudregeln ska vara att personer som
              skäligen misstänks eller som har blivit dömda för brott som kan
              ge mer än sex månaders fängelse inte har rätt till ny prövning
              om uppehållstillstånd. Vi är också helt övertygade om att vi även
              här har en överväldigande majoritet av befolkningen bakom oss.
              Vi tror att medborgarnas acceptans för en human flyktingpolitik
              förutsätter en helt annan tydlighet i dessa frågor än den som
              detta i all hast hopsnickrade förslag erbjuder.
            </seg>
            <seg n="9f2bd182">
              För att kunna råda bot på dessa och andra brister sade vi för
              några veckor sedan att den motion som majoritetsförslaget grundas
              på skulle dras tillbaka. Vi ville att regeringen skulle ta sitt
              ansvar och, efter en acceptabel beredning, lägga fram en proposition
              i frågan. Under tiden skulle en generell inhibition eller verkställighetsförbud
              råda vad gäller avvisningsbeslut i asylärenden. På det sättet
              ville vi skydda människor som är mycket utsatta utan att ge avkall
              på de krav som måste ställas på den lagstiftning som riksdagen
              godkänner.
            </seg>
            <seg n="7ae9cd5a">
              I det sammanhanget var vi också beredda att omedelbart inleda
              samtal med regeringen och andra riksdagspartier i syfte att uppnå
              ett brett samförstånd kring en human och rättssäker lösning på
              tusentals människors tragiska situation. Vi fick tyvärr inga svar
              på vårt förslag. Majoriteten valde i stället att köra över Lagrådets
              och många andras kritik och driva igenom ett ytterst bristfälligt
              förslag som vi fruktar kommer att allvarligt skada asylprocessens
              trovärdighet och legitimitet.
            </seg>
            <seg n="86ee64ee">
              Fru talman! Dessa är de motiv som har lett till att Folkpartiet
              har reserverat sig mot utskottsmajoritetens förslag. Därför yrkar
              jag nu bifall till reservation nr 2. Den reservationen grundar
              sig på Folkpartiets flyktingpolitiska motion, där en helhetslösning
              baserad på följande fyra punkter erbjöds:
            </seg>
            <seg n="1faf698a">
              Våra förslag är enkla och tydliga, ingen principiell förvirring
              skapas och aspekter som fastställandet av identitet samt skyddet
              mot att brottslingar skulle kunna få uppehållstillstånd behandlas
              på ett tillfredsställande sätt. Nu kommer våra förslag att röstas
              ned och endast tjäna som en påminnelse om att det fanns ett bättre
              alternativ till majoritetsförslagets så undermåliga hastverk.
            </seg>
            <seg n="0c6134a3">
              Fru talman! Låt mig nu vända blicken mot framtiden, mot följderna
              av det beslut som i dag kommer att fattas. Den fråga som allmänheten
              ställer sig är: Vad kommer att hända med dem som nu får laglig
              rätt att leva i Sverige? Kommer de att hamna i arbetslöshet och
              utanförskap? Kommer det att göra att deras redan i dag mycket
              svåra situation i utsatta förorter blir ännu mer utsatt? Kommer
              den redan i dag så bekymmersamma segregationen att bli ännu djupare
              och mer bekymmersam? Och vi måste nu, i denna kammare, våga ställa
              den fråga som vi alla har ställt oss under de senaste två veckorna:
              Hur ska vi hindra att utanförskapet spårar ur och att det blir
              som i Frankrike?
            </seg>
            <seg n="8d15b6b4">
              Det är dessa frågor som vi nu måste ha modet att ställa, och
              vi måste ha ett övertygande svar. Det har svenska folket rätt
              att kräva. Vi måste dock tyvärr konstatera att det just är dessa
              frågor som har nonchalerats och misskötts i åratal. Integrationsmisslyckandet
              är uppenbart. Landet glider isär, och regeringen visar en total
              brist på idéer och förslag om hur utanförskapets dystra spiral
              ska hejdas. Nyligen avslutades Socialdemokraternas nästan veckolånga
              kongress, och vi kan, tyvärr, slå fast att regeringen fortfarande
              är folket svaret skyldig om hur integrationsmisslyckandet ska
              ställas till rätta. Det var helt enkelt pinsamt att se hur lite
              tid de i Malmö församlade socialdemokraterna hade för en så viktig
              fråga.
            </seg>
            <seg n="6d30826e">
              Folkpartiet har sedan valet 2002 gjort integrationsfrågan till
              ett centralt politikområde. För tre år sedan, i augusti 2002,
              lanserade vi det integrationsprogram som i grunden förändrade
              valrörelsen. Programmet var en krigsförklaring mot utanförskapet
              och grundade sig på en konsekvent arbetslinje. Folkpartiets traditionella
              generositet mot flyktingar och öppenhet mot invandrare kombinerades
              på det viset med tydliga krav på oss alla att bidra till en gemensam
              integrationskamp.
            </seg>
            <seg n="bacbea12">
              Drygt tre år har gått sedan dess, och vi önskar att vi kunde
              blicka ut över ett Sverige som håller på att vända trenden och
              ge alla dess invånare en värdig plats i gemenskapen. Men det kan
              vi inte. Vi ser i stället ett land som sargas alltmer, som delas
              allt djupare mellan dem som bidrar med sitt arbete och dem som
              tvingas leva på andras arbete, mellan dem som deltar i samhällslivet
              och dem som står utanför och i desperation vänder ryggen mot samhället.
            </seg>
            <seg n="3d7909b0">
              Socialdemokratins långa regeringsinnehav har varit förödande
              för de mest utsatta i vårt land. Partiet fick förvalta den längsta
              högkonjunkturen i modern historia och misskötte uppgiften kapitalt.
              I slutet av högkonjunkturen fanns det fler människor i utanförskap
              än någonsin tidigare vid en liknande period. Efter omsvängningen
              i konjunkturen 20012002 har denna process accelererat. I vår senaste
              kartläggning av utanförskapets utbredning i Sverige kunde vi konstatera
              att det fanns 154 bostadsområden i en mycket utsatt situation.
              I dessa områden pyr en social desperation som när som helst kan
              slå till på det mest förtvivlade och destruktiva sätt.
            </seg>
            <seg n="9640c654">
              Det är bakgrunden till att Folkpartiet i dag kommer att väcka
              en motion med anledning av händelse av särskild vikt, som innehåller
              ett krisprogram för att bekämpa utanförskapet och hindra att de
              personer som nu får rätt att stanna i vårt land slussas rakt in
              i ett liv som präglas av utsatthet och utanförskap. Det handlar
              om ett kraftfullt åtgärdspaket i syfte att förebygga upplopp som
              dem vi nu ser äga rum i Frankrike. Där lyfter vi fram arbetets,
              skolans och trygghetens betydelse för integrationen. Vi föreslår
              också åtgärder som på ett bestämt sätt angriper diskrimineringen,
              men vi kräver samtidigt respekt för det demokratiska och jämställda
              samhällets värdegrund och förutsätter en vilja att vara med i
              samhällslivet.
            </seg>
            <seg n="a7673481">
              Det är Folkpartiets förslag för att vinna kampen för integrationen.
              Det är vårt svar på de frågor som medborgarna har rätt att ställa
              om hur det kommer att gå för vårt land nu när mångfalden ökar
              och vi ger alltfler personer rätt att stanna hos oss.
            </seg>
            <seg n="be5e27b8">
              Vad har regeringen att säga om detta? Vilket svar har statsministern,
              migrationsministern och integrationsministern att ge dem som med
              all rätt undrar om vår framtid? Det är dags för regeringen att
              ta sitt ansvar för Sveriges framtid och presentera ett program
              för att bryta utanförskapet. Det kravet ställer vi, och det ställer
              också alla svenskar, gamla eller nya, som vill leva i ett land
              där vi växer tillsammans, där det finns plats för oss alla, där
              vi aldrig får uppleva den typ av skrämmande scener som Frankrike
              har upplevt under de senaste två veckorna.
            </seg>
          </u>
          <note type="speaker" n="0023077c">
            Anf. 3 SVEN BRUS (kd):
          </note>
          <u who="Q5588504" xml:id="i-11074f194ef522e4-0" n="85922417">
            <seg n="bfc22899">
              Fru talman! Den tillfälliga lagstiftning som vi debatterar och
              ska besluta om i dag vidgar möjligheterna att bevilja uppehållstillstånd.
              Det handlar främst om människor som vistats i Sverige under lång
              tid och som har avvisningsbeslut som inte har kunnat verkställas.
              Den här tillfälliga ordningen riktar sig inte minst till ett stort
              antal barnfamiljer i vårt land. Det är familjer som under lång
              tid har tvingats leva under förhållanden som inget barn borde
              tillåtas att leva under en enda dag. Detta har skett och sker
              i dag i Sverige. Det är bra att de här familjerna nu får möjlighet
              till ny prövning och att bedömningsgrunderna ger utrymme att fatta
              beslut om uppehållstillstånd.
            </seg>
            <seg n="6e5874b7">
              Vi kristdemokrater välkomnar naturligtvis den öppningen. Vi gör
              det för människornas skull. Vi ville redan för två månader sedan
              fatta ett beslut som var mer omfattande och mer långtgående. Då
              var det en motion från fem partier om det som vi kallade ett nollställningsbeslut.
              Det förslaget vann inte kammarens majoritet den 14 september.
              Det finns anledning att beklaga det när vi ser vad som hänt sedan
              dess.
            </seg>
            <seg n="c5475c6d">
              Om riksdagen redan i september hade bifallit fempartimotionen
              om nollställning hade vi besparats de sorgliga och ovärdiga turer
              som har föregått det ärende som vi nu behandlar.
            </seg>
            <seg n="4d987e4d">
              I princip alla de invändningar som kunde resas mot vårt nollställningsförslag
              kan också resas mot innehållet i den tillfälliga lagstiftning
              som nu föreslås. Skillnaden består i att det den här gången har
              gällt att till varje pris knyta ihop en budgetöverenskommelse
              mellan samarbetspartierna. Ställd inför främst Miljöpartiets orubbliga
              ultimatum blev det som dittills hade varit omöjligt plötsligt
              möjligt för en pressad regering i den sena nattimmen. Det är,
              fru talman, både sorgligt och ovärdigt att man hanterar frustrerade
              och utsatta människors behov av trygghet som en bricka i ett maktspel.
              Ytterst är det den socialdemokratiska regeringen som måste bära
              ansvaret för den hanteringen.
            </seg>
            <seg n="cf4decc2">
              Den här situationen borde ha gått att förutse och förebygga.
              Det har nämligen gått en våg av indignation över vårt land när
              det gäller bristerna i den förda asylpolitiken. Det starkaste
              uttrycket för detta var det så kallade påskuppropet. Den manifestationen
              valde regeringen att negligera. Det ansvariga statsrådet Barbro
              Holmberg försökte till och med avfärda påskuppropets krav genom
              att kalla dessa för ett stöd för regeringens politik. Det är den
              typen av okänslighet som bäddar för situationer som den som vi
              i dag befinner oss i.
            </seg>
            <seg n="010bdb8d">
              Fru talman! Det finns politikområden där vi i den här kammaren
              borde sträva efter konsensus. Asyl- och flyktingpolitiken är definitivt
              ett sådant område. Det här är frågor som handlar om utsatta människors
              väl och ve. Ytterst kan det bokstavligen handla om liv och död.
              Det är också ett politikområde som väcker starka känslor i hela
              samhället. Vi har hittills besparats ett främlingsfientligt parti
              i den här kammaren. Låt oss se till att det förblir på det sättet.
            </seg>
            <seg n="b1161b5b">
              Det kan bland annat ske genom att vi som demokratiska partier
              samlar oss kring en human, rättssäker och förutsägbar asylpolitik.
              Vem kan med bästa vilja i världen beteckna dagens förslag i trepartimotionen
              som förutsägbart med tanke på vad som uttalades från regeringspartiets
              företrädare i debatten så sent som för två månader sedan från
              denna talarstol?
            </seg>
            <seg n="28f26fed">
              Fru talman! När nu detta är sagt om turerna kring dagens förslag
              vill jag säga att vi kristdemokrater självfallet välkomnar varje
              steg i rätt riktning för de människor som det gäller. Vi har i
              reservation nr 3 föreslagit en mera långgående reform, nämligen
              en nollställning. Det finns väl skäl att befara att det förslaget
              tyvärr inte kommer att vinna kammarens bifall, inte i dag heller.
              Då är den tillfälliga ordning som nu föreslås sådan att den trots
              allt innebär en lättnad och förbättring för många barnfamiljer.
              Det är också angeläget med ett snabbt beslut och ett ikraftträdande
              så snart som möjligt, inte minst för att skingra den plågsamma
              och närmast förödande osäkerhet som har uppstått efter de dubbla
              budskap som man fick när parterna kom ut från de nattliga budgetutpressningstillfällena.
            </seg>
            <seg n="a6b52df1">
              Fru talman! Nollställnings- eller amnestiförslaget i reservation
              nr 3 är väl underbyggt. Också här handlar det i hög grad om människor
              som vistas i Sverige under lång tid. Det rör sig om personer som
              har fått avslag på sin asylansökan, men där man både enligt svensk
              lag och internationella konventioner har rimliga skäl att få skydd
              i Sverige. Även här handlar det om personer där avvisningsbeslutet
              inte går att verkställa.
            </seg>
            <seg n="5d11ebe0">
              Många av dessa människor lever gömda i Sverige och har stannat
              kvar här därför att de på goda grunder fruktar en inhuman behandling,
              trakasserier och förnedring i det hemland som man har flytt ifrån.
              Mot den här bakgrunden menar vi kristdemokrater att riksdagen
              borde besluta om en nollställning med ikraftträdande den 15 november.
              Vi föreslår det naturligtvis främst för människornas skull. Men
              vi menar också att den nya instans- och processordning som börjar
              verka den 31 mars nästa år på det sättet ges bättre förutsättningar
              och rimligare arbetsförhållanden.
            </seg>
            <seg n="68aed5c7">
              Personer som omfattas av vårt nollställningsförslag är sådana
              som har ansökt om asyl senast ett år innan den nya instansordningen
              träder i kraft, det vill säga man ska ha ansökt senast den 31
              mars i år. Man ska också ha vistats i Sverige en månad innan reformen
              börjar gälla. Identiteten ska vara styrkt eller göras sannolik.
              Personer som har gjort sig skyldiga till krigsförbrytelser eller
              andra grova brott ska inte omfattas. Vi säger också att en helhetsbedömning
              alltid ska ligga till grund för prövningen.
            </seg>
            <seg n="57ef96d2">
              Fru talman! Det har rests många invändningar mot nollställningsförslaget.
              En del av dessa invändningar kan utan vidare gälla som kritik
              också mot det förslag som vi debatterar i dag. Skillnaden är faktiskt
              inte så stor när det gäller de grundläggande principerna. Beslut
              av det här slaget är aldrig lätta att fatta. Även jag som står
              bakom ett nollställningsförslag tar de kritiska invändningarna
              på allvar. Utgångspunkten måste dock vara den situation som vi
              lever med i vårt land och en vilja till förändring. Det handlar
              ju inte om att bjuda in ett okänt antal människor till Sverige.
              Det handlar om människor som redan bor här, dessutom under förfärliga
              förhållanden som är rättsosäkra och ovärdiga ett välfärds- och
              rättssamhälle. Ingen borde tillåtas att leva så i ett humant och
              rättssäkert land. Som jag ser det finns det tre vägar att välja
              mellan.
            </seg>
            <seg n="4ac77349">
              En väg är att acceptera situationen som den är, att acceptera
              ett permanent utanförskap under jorden för en stor grupp människor
              i vårt land. Vi kristdemokrater vill inte ha ett sådant samhälle.
            </seg>
            <seg n="70a31794">
              En annan väg är att genomföra en massiv deportation av människor,
              familjer och barn. Vi kristdemokrater accepterar naturligtvis
              inte en sådan åtgärd. Ingen har heller föreslagit det, som väl
              är. Då återstår enligt vår uppfattning endast en möjlighet, och
              det är att dra ett streck i någon form. Om man inte accepterar
              att ha det som det är, om man inte accepterar att deportera människor
              från vårt land måste man hantera situationen som den är, och då
              föreslår vi att man drar ett streck i någon form, och den form
              som vi har förslagit är då det nollställningsbeslut som riksdagen
              borde fatta. Då gör vi en omstart i och med en ny instans- och
              processordning.
            </seg>
            <seg n="72b2d1e0">
              Fru talman! Det är möjligt att det går att peka på inslag av
              orättvisa i ett nollställningsförslag, men i så fall en positiv
              sådan, om nu orättvisor kan vara positiva. Det är dock så att
              ingen missgynnas genom vårt förslag kalla det positiv särbehandling
              i så fall. Den som möjligen faller utanför tidsförordningens ramar
              kan ju alltid få sina skäl prövade enligt den vanliga ordningen.
            </seg>
            <seg n="64a5ba2d">
              Fru talman! Vi kristdemokrater förordar alltså en mera omfattande
              lösning på den svåra situation som vi har i vårt land där många
              människor befinner sig utanför samhällets gemenskap. När det för
              närvarande inte finns majoritet för vårt förslag välkomnar vi
              trepartimotionens förslag som ändå är det näst bästa i rådande
              läge och ett steg i rätt riktning.
            </seg>
            <seg n="5bd253bf">
              Jag yrkar naturligtvis bifall till vår reservation nr 3, men
              jag befarar att den kommer att falla i de förberedande voteringarna.
              I slutvoteringen kommer vi kristdemokrater därmed i vanlig ordning
              att avstå från att rösta.
            </seg>
          </u>
          <note type="speaker" n="1089985e">
            Anf. 4 KALLE LARSSON (v):
          </note>
          <u who="Q5937876" xml:id="i-833965ab9739266d-0" n="8ad8e4ab">
            <seg n="b1780f8d">
              Fru talman! Natten mellan den 9 och 10 november 1938 angreps
              synagogor, judiska bostäder och butiker över hela Tyskland. 100
              judiska män och kvinnor dödades, långt fler skadades och 20 000
              personer fördes bort till koncentrationsläger. Det var den så
              kallade kristallnatten vars minne i dag högtidlighålls. Kristallnatten
              fick sitt namn efter regnet av krossat glas och den står som symbol
              för upptakten till förintelsen av det judiska folket i Europa,
              kulmen på den europeiska rasismens och antisemitismens blodiga
              århundrade. Låt det aldrig hända igen, var budskapet som uttalades
              den gången.
            </seg>
            <seg n="cc3490c4">
              Varje jämförelse riskerar förstås att hamna i relativisering.
              Man bortser från den ideologiska och systematiska, närmast industriella,
              maskin som Hitler-Tyskland använde för att omintetgöra oliktänkande
              och de som på annat sätt vara misshagliga.
            </seg>
            <seg n="150f233c">
              Samtidigt är det värt att minnas. Också i dag förföljs människor.
              Också i dag tvingas människor på flykt från sina hemländer. Också
              i dag tvingas människor bort från sina nära, bort från sina hem
              och den vardag som de har levt i under lång tid för att söka skydd
              undan förföljelse i ett annat land.
            </seg>
            <seg n="0f046523">
              Vi ser i dag en värld som är orättvis, som underordnar hundratals
              miljoner människor under ett system som lever på rovdrift av fattiga
              människor för att de rikaste ska kunna fortsätta sitt liv i överflöd.
              I en annan världsordning hade färre människor behövt fly.
            </seg>
            <seg n="47beb405">
              Vi ser ett Europa i dag som präglas av en hårdnande flyktingpolitik.
              Vi ser hur mursten fogas till mursten i Fästning Europa, ett bygge
              som just nu syftar till att hålla människor borta. Den tidigare
              Berlinmuren, som många av oss var glada att den föll, har ersatts
              av murar runt det rika Europa. Murarna finns i Nordafrika och
              utanför dem står människor förtvivlade över att inte få chansen
              att komma in i värmen och åtnjuta skydd undan den förföljelse
              som de upplever.
            </seg>
            <seg n="228b884d">
              Vi ser också hur Sverige i dag är ett land som i stora stycken
              under lång tid har följt den europeiska trenden.
            </seg>
            <seg n="706faa10">
              För att ta ett aktuellt exempel ur den flod av exempel som man
              skulle kunna välja på ur den flyktingpolitik som förs, fälldes
              Sverige i går för första gången av Europadomstolen för mänskliga
              rättigheter för ett beslut om att avvisa en asylsökande. Det gällde
              en syrisk man som i sin frånvaro hade dömts till döden av en syrisk
              domstol. En enhällig europadomstol fällde Sverige för beslutet
              att avvisa mannen trots att han i Syrien skulle riskera att avrättas
              efter att ha nekats en rättvis rättegång. Domstolen använder uttryck
              som att man är chockade och man uttrycker sin förvåning. Det här
              är ett exempel bland många på hur den svenska flyktingpolitiken
              får underkänt.
            </seg>
            <seg n="7e04e100">
              Men samtidigt syns någonting annat. Samtidigt organiserar sig
              människor för sina mänskliga rättigheter. Vi har sett en dragkamp
              de senaste åren, och inte minst de senaste månaderna, mellan å
              ena sidan restriktivitet och å andra sidan humanitet, mellan misstro
              och tilltro, mellan slutenhet och inskränkthet och öppenhet och
              tolerans.
            </seg>
            <seg n="a3806f51">
              På den ena sidan har alltför ofta återfunnits riksdagens två
              största partier för högre murar, för Schengenavtal, nej i våras
              för apatiska barns rätt att få stanna, nej för bara några veckor
              sedan till en generell flyktingamnesti och till synes utan kritik
              mot den hårdnande praxis som har inneburit att från att hälften
              för fem år sedan fick rätt att stanna i Sverige till att det i
              dag är under 10 %.
            </seg>
            <seg n="2cde2fcd">
              På den andra sidan återfinns flera partier och en växande rörelse
              som har drivit fram och igenom nedläggningen av Utlänningsnämnden
              och ersättandet av denna med domstolar från den 31 mars nästa
              år. Trots allt tvingades ett riktlinjebeslut fram från regeringen
              om de apatiska barnen som inte fullt ut ännu är verksamt, men
              som ändå har gett en del barn möjligheten att få stanna. Och budgetförhandlingarna
              som här har kritiserats och jag tar gärna den debatten innebar
              ändå pengar till sjukvård och psykiatri för asylsökande och pengar
              till gömda barns skolgång.
            </seg>
            <seg n="de091d72">
              Den här dragkampen visar politikens begränsningar när majoriteterna
              är fasta. Men de visar också politikens möjligheter, för när människor
              sluter sig samman utanför den här salen påverkas politiken. Det
              är en gammal insikt att lite är möjligt med bara parlamentariska
              medel. Mycket mer är möjligt om man också har stöd av människor
              utanför de parlamentariska församlingarna.
            </seg>
            <seg n="5431b305">
              Vi har agerat, vi har demonstrerat, vi har skrivit namnlistor,
              vi har uppvaktat andra politiker, vi har e-postat, vi har sett
              till, som en växande rörelse, att ingen i denna kammare har kunnat
              undgå att många människor kräver en generell flyktingamnesti.
              Skälet till detta är klart: Så orättvist har människor behandlats
              under lång tid att en upprättelse är nödvändig.
            </seg>
            <seg n="37b4c35a">
              När vi vid förra tillfället hade debatten om den generella flyktingamnestin
              var jag besviken på resultatet, på beslutet. Men jag gladdes åt
              den debatt som hade varit, därför att det stod då klart att de
              av oss som företrädde en generell amnesti hade vunnit debatten.
              För var och en står det fritt att gå tillbaka och läsa protokollet.
              Gör en enkel analys av argument som bryts mot varandra, och resultatet
              är mycket klart. Regeringen hade vid det tillfället, och Moderaterna
              än mer, uppenbara problem att bemöta de klara och tydliga argumenten
              för en generell flyktingamnesti.
            </seg>
            <seg n="84b84d48">
              Det har också inneburit att vi i dag har en lagstiftning att
              ta ställning till. Låt mig börja med att säga att det inte rör
              sig om en generell flyktingamnesti. Man ska inte låtsas att saker
              är bättre än vad de är. Det finns begränsningar. Och även med
              denna nya lag kommer människor som hade omfattats av en amnesti
              att få avslag. Skulden för det får förstås läggas på dem som avvisar,
              om så nu sker, en generell flyktingamnesti här i dag, det vill
              säga, såvitt jag förstår, numera tre partier: Socialdemokraterna,
              Moderaterna och Folkpartiet. Låt mig återkomma till det.
            </seg>
            <seg n="4e023297">
              Men möjligheten finns fortfarande att undvika en del av de problematiska
              gränsdragningar som den här lagen kritiseras för genom att i stället
              bifalla motioner om en generell amnesti. Jag yrkar därför bifall
              till reservation nr 4.
            </seg>
            <seg n="d7d16f54">
              Den lag som vi nu har att ta ställning till handlar om att de
              som har lagakraftvunna avvisningsbeslut får rätt till en ny prövning.
              Bland dessa får de som inte kan avvisas med tvång och barnfamiljer
              en vidgad möjlighet att få uppehållstillstånd. Det är välkommet.
              Vi förväntar oss nu att myndigheterna mycket skyndsamt informerar
              alla människor som berörs om hur det ska gå till rent praktiskt
              och att alla människor som handlägger dessa ärenden gör det med
              den nya lagen och de nya begreppen i åtanke och inte utifrån den
              praxis som tidigare har varit gällande.
            </seg>
            <seg n="50d831c2">
              Fru talman! Tobias Billström är lite sur i dag. Skälet är egentligen
              inte att han våndas över människor som har blivit orättvist behandlade.
              Skälet är att Tobias Billström och hans parti är ensamma. De är
              vana att ha majoritet, att ha stöd från Socialdemokraterna eller
              att ge stöd till regeringens politik. Men nu har det visat sig
              att det inte är möjligt, för Tobias Billström säger att det är
              helt naturligt att säga nej till den här lagen som kommer att
              innebära att tusentals människor får rätten att stanna. Och så
              kan man förstås resonera, att konsekvenserna av lagen inte kan
              överblickas. Nej, det är riktigt, vi vet inte om det blir 10 000,
              12 000, 15 000 eller 20 000 människor som får stanna. Men hur
              kan detta vara ett skäl att säga nej till att fler människor som
              har misshandlats av ett system som vi är överens om, trodde jag,
              ska avskaffas nu får chansen att stanna? Förklaringen kanske ligger
              i det som ändå sägs. Myndigheterna har inte, säger Tobias Billström,
              fattat fel beslut. Men varför då ersätta dem med domstolar? Varför
              då lägga ned Utlänningsnämnden?
            </seg>
            <seg n="69303646">
              Mauricio Rojas är också lite sur. Han är nämligen förbisprungen.
              Han vill ju vara den som talar vackrast om de gömda, de som lever
              bakom folkhemmets krackelerande väggar, som gömmer sig i skrymslen
              dit ljuset sällan når. Men han befinner sig just nu i en position
              där han säger nej och inte kan stödja det förslag som föreläggs
              riksdagen. Det är klart att det inte är en intressant debattposition
              om man är van att säga något annat.
            </seg>
            <seg n="ac1a66b3">
              Vad blir resultatet för Mauricio Rojas? Ja, han anklagar förslaget
              för luddighet. Men det förslag man själva lägger är minst lika
              luddigt på minst lika många punkter. Han använder sedan sin tid
              i denna talarstol till att koppla den lagstiftning som vi i dag
              har att ta ställning till, som kommer att ge fler människor möjligheten
              att stanna, till situationen i Frankrike och de upplopp som där
              äger rum i förorterna. Den kopplingen är bland det mest allvarliga
              som har uttalats i denna kammare.
            </seg>
            <seg n="836e20a0">
              Sven Brus sade att han är glad att vi inte har något främlingsfientligt
              parti i Sveriges riksdag. Jag är inte längre lika säker på det.
            </seg>
            <seg n="00ff7810">
              Fru talman! I radio i morse hörde jag en ung gömd flykting som
              hade fått beskedet att han inte skulle få stanna säga: Det betyder
              slut på livet som om man dog, som om man inte fanns.
            </seg>
            <seg n="f4c3d772">
              I dag öppnar vi ett fönster och ger möjligheten för fler människor
              att få leva och få finnas. Det är mycket välkommet.
            </seg>
          </u>
          <note type="speaker" n="cfae91f3">
            Anf. 5 MAURICIO ROJAS (fp) replik:
          </note>
          <u who="Q2396467" xml:id="i-85238428dc5ecf45-1" n="e0da76ed">
            <seg n="7af21032">
              Fru talman! Kalle Larsson, det är inte jag som gör kopplingen.
              Den gör alla som kan tänka lite längre än vad ideologin tillåter.
              Det är klart att vi i Sverige har en situation med fattigdom,
              utanförskap och förtvivlan som på många sätt liknar den som har
              lett till händelserna i Frankrike.
            </seg>
            <seg n="a9c17746">
              Enligt officiella siffror är 70 % av de flyktingar som har levt
              i Sverige i mindre än fem år utan jobb. I städer som Malmö och
              Landskrona är det över 80 % som inte har jobb. Den situationen
              är oacceptabel. Den är ohållbar. När ni säger ja till att fler
              människor ska stanna och det är mycket bra måste ni också säga
              hur de ska leva ett värdigt liv och hur Sverige ska besparas de
              tragiska konflikter som utanförskapet kan ge anledning till.
            </seg>
          </u>
          <note type="speaker" n="479bb56a">
            Anf. 6 KALLE LARSSON (v) replik:
          </note>
          <u who="Q5937876" xml:id="i-833965ab9739266d-1" n="8ad8e4ab">
            <seg n="f512f40e">
              Fru talman! Den här debatten tar jag gärna. Mauricio Rojas försöker
              sig nu på ett litet retoriskt konststycke. En debatt som handlar
              om en ny lag om rätt till prövning för gömda och för dem som inte
              kan sändas tillbaka vill Mauricio Rojas göra till en debatt om
              integrationspolitik. Sådana debatter kan vi ta. Jag har vid ett
              stort antal tillfällen utmanat dig på debatter i just det ärendet,
              och du har varje gång avvisat att ta sådana debatter. Du har chansen
              i dag igen. Välj ort, välj datum, välj tid och plats så ses vi
              för den debatten!
            </seg>
            <seg n="5ad1e010">
              Det finns ju en politik som kan åstadkomma det som Mauricio Rojas
              påstår sig vara ute efter utan att göra det som han gör, nämligen
              att stigmatisera, att göra människor som kommer hit till problemet.
              Det handlar om kamp mot strukturell diskriminering. Det handlar
              om att kräva av arbetsgivare att de tar sitt ansvar för anställningar.
              Det handlar om rätten till arbete, rätten till utbildning och
              rätten till bostad under värdiga förhållanden för alla människor.
              Det handlar om att bryta diskrimineringen, och en sådan politik
              vet du att vårt parti har. Det vi inte väljer är att göra människorna
              i sig till problemet.
            </seg>
            <seg n="d2cd8b01">
              Jag noterade för övrigt i Mauricio Rojas anförande att han var
              positivt inställd till att Folkpartiet under förra valrörelsen
              lade fram ett krav som i grunden förändrade valrörelsen. Ja, det
              är riktigt: Det förändrade i grunden valrörelsen när man spelade
              ut främlingsfientliga kort som att krav på medborgarskap ska åtföljas
              av krav på kunskaper i svenska. Vi vet vad ni gjorde, och vi förlåter
              er icke, för ni vet precis vad det är ni gör.
            </seg>
          </u>
          <note type="speaker" n="7b2fcebc">
            Anf. 7 MAURICIO ROJAS (fp) replik:
          </note>
          <u who="Q2396467" xml:id="i-85238428dc5ecf45-2" n="e0da76ed">
            <seg n="44c4d0d3">
              Fru talman! Det är klart att båda frågorna, flyktingpolitik,
              rätten att stanna i Sverige, och integrationspolitik hänger ihop.
              Det förstår alla. Ni har styrt landet, eller varit en del av en
              majoritet, under ganska lång tid. Det resultat som ni kan uppvisa
              vad gäller utanförskap är helt enkelt inte bra. Det borde ni själva
              tillstå. Sedan kan du säga vad du vill om din politik och sådant.
              Men verkligheten har inte förändrats på ett bra sätt genom den
              politik som du säger att ni för.
            </seg>
            <seg n="a4a8608f">
              Till sist har vi det främlingsfientliga. Du säger hela tiden
              att det här finns främlingsfientliga partier och sådana saker.
              Det främlingsfientliga ligger i att hålla människor i utanförskap.
              Det främlingsfientliga är att inte ge främlingar som får rätt
              att bo här ett värdigt liv. Det är ni som har skapat den situation
              som stigmatiserar, som ställer människor mot människor, som skapar
              misstroende. Ni bär ansvaret för den utveckling som vi ser i Sverige.
              Det är ni som ska ta ansvar för det främlingsfientliga. Det ligger,
              som du säger, i strukturerna som ni har skapat, som ni har förvaltat,
              som ni ansvarar för. Förändra dem. Sedan får vi prata om främlingsfientlighet.
            </seg>
          </u>
          <note type="speaker" n="5214b9e7">
            Anf. 8 KALLE LARSSON (v) replik:
          </note>
          <u who="Q5937876" xml:id="i-833965ab9739266d-2" n="8ad8e4ab">
            <seg n="0e9ced2f">
              Fru talman! Det jag har sagt är att jag inte längre är lika säker
              på att denna riksdag inte har ett främlingsfientligt parti. Jag
              kommer noga att följa Folkpartiets utveckling inte för att det
              är särskilt intressant i sig utan för att det är ett exempel på
              att det är så här det brukar börja. Det är så här det ser ut när
              drevet börjar gå mot människor. Det handlar inte bara om detta
              område. Jag är inte den som skiljer område från område. Vi vet
              att politiken på en mängd olika områden för Folkpartiets del har
              handlat om jakt på människor i stället för att jaga lösningar
              på de problem som systemet har inneburit.
            </seg>
            <seg n="011487b5">
              Jag tror att man ska vara medveten om att det här just nu av
              Mauricio Rojas görs till huvudsak när debatten trots allt rör
              någonting helt annat. Här ligger förslag på riksdagens bord om
              att tusentals människor kommer att få möjlighet att stanna. Huvuddelen
              av sitt anförande använder så Folkpartiets representant till att
              prata om problemen i förorterna. Det kan inte uppfattas på något
              annat sätt än som att det viktigaste för Folkpartiet just nu är
              att stigmatisera enskilda personer, att ge dem skulden och göra
              dem till bärare av problemen.
            </seg>
            <seg n="869b597a">
              Jag tror att man ändå inte att man ska låta sig luras till att
              bara ta den debatten. Jag tror att man samtidigt ska välkomna
              att det nu skapas en majoritet i denna kammare som går stick i
              stäv med den utveckling som vi har sett i andra delar av Europa.
              Där kommer lagar om restriktivitet och inskränkningar. Men det
              vi i dag åstadkommer, det vi i dag röstar igenom, är motsatsen.
              Det är möjligheten för fler människor att få ett värdigt liv i
              det här landet. Det krävs också en politik på en mängd andra områden,
              och jag återkommer gärna med debattutmaningen till Mauricio Rojas
              i vilken fråga som helst på en plats som du själv väljer.
            </seg>
          </u>
          <note type="speaker" n="8e421ed0">
            Anf. 9 BIRGITTA CARLSSON (c):
          </note>
          <u who="Q4916292" xml:id="i-267029303271f638-0" n="a8318206">
            <seg n="4244835f">
              Fru talman! För snart två månader sedan hade vi en debatt här
              i kammaren om en ny process- och instansordning. Det gällde då
              utlännings- och medborgarskapsärenden. I den debatten började
              jag med att säga att det är med mycket blandade känslor jag deltar
              i den här debatten. Känslorna inför den här debatten är svårare
              att beskriva. Jag känner en stor oro och osäkerhet om vad detta
              betänkande får för konsekvenser eftersom många av förslagen är
              otydligt formulerade och alltså kan få olika tolkningar i behandlingen
              senare.
            </seg>
            <seg n="64c6e79a">
              Jag har också en stark medkänsla med alla de personer i vårt
              land som nu hoppas på en snabb förändring men som kanske inte
              kommer att få det positiva besked de så länge väntat på och längtat
              efter. Det betyder att jag inte litar på att förslagen i verkligheten
              kommer att innebära det vi verkligen hoppas på. Erfarenheter av
              tidigare uppgörelser med Socialdemokraterna gör att jag inte känner
              mig trygg med det här förslaget. När de inte själva vill genomföra
              någonting eller tror på det brukar det inte bli så som vi hoppats
              och tänkt oss. Dessutom vet vi att många av de här personerna
              också kan hänföras till Dublinkonventionen eftersom de har funnits
              i andra länder än bara Sverige.
            </seg>
            <seg n="8b4dbbe8">
              Det var med nyfikenhet som vi följde budgetförhandlingarna mellan
              Socialdemokraterna, Vänsterpartiet och Miljöpartiet. Vi var nyfikna
              på vad som skulle finnas med i propositionen när den kom. När
              den kom var detta det första man tittade efter, men man hittade
              inte alls några förslag om detta. Det kom i stället en motion
              under den allmänna motionstiden från just Socialdemokraterna,
              Vänsterpartiet och Miljöpartiet. Jag blev först ganska förvånad
              när det kom på det sättet, förvånad över hanteringen att man formulerade
              det här i en motion i en så viktig fråga. När jag sedan läste
              motionen gjorde jag det först en gång och tänkte: Jag måste vara
              trött, för jag fattar dåligt vad det står. Jag läste den flera
              gånger. Sedan, när materialet kom från olika instanser som också
              hade läst igenom motionen, såg jag deras reaktioner och svidande
              kritik. Då förstod jag att det inte bara var jag som kände osäkerhet
              inför vad denna motion egentligen skulle leda till.
            </seg>
            <seg n="0cba6645">
              Barbro Holmberg nämnde i debatten att det var ett luddigt begrepp,
              det här med humanitära skäl. Det var under den förra debatten.
              Det skulle nu tas bort. Nu får vi säga att man i stället inför
              ett annat luddigt begrepp, humanitärt angeläget. Och vem kan med
              säkerhet säga vad just det förslaget kommer att innebära?
            </seg>
            <seg n="21b653ab">
              Fru talman! Med färska minnen från behandlingen av vår fempartimotion
              som vi skrev tillsammans med de andra partierna här i riksdagen,
              förutom Socialdemokraterna och Moderaterna, där vi föreslog ett
              nollställningsbeslut inför den nya process- och instansordningen,
              kan jag känna än mer tveksamhet om vad som kommer att hända nu.
              Den motionen fick massiv kritik från de partier som inte var med
              på den. Det var kritik mot i princip hela innehållet och hur fel
              det var med amnesti. Egentligen kommer det förslaget nu. Jag får
              väl också säga att jag ändå är glad att man tar ett steg i rätt
              riktning, fast jag är inte övertygad om att det steget blir så
              stort och så långt som vi hade hoppats. Jag tycker att vår fempartimotion
              var tydlig och lätt att ta till sig och förstå i motsats till
              den trepartimotion som vi nu ska ta ställning till.
            </seg>
            <seg n="960e226b">
              I en motion som vi i Centerpartiet skrev under allmänna motionstiden
              upprepar vi kravet från fempartimotionen om ett nollställningsbeslut
              inför ikraftträdandet av den nya instans- och processordningen
              detta eftersom det röstades ned i riksdagen då och vi fortfarande
              tror att ett nollställningsbeslut skulle vara viktigt för att
              visa medmänsklighet med många av de asylsökande och gömda flyktingar
              som finns i vårt land och för att ge det nya systemet en god start.
            </seg>
            <seg n="ada5c99d">
              Många av dem som i dag av olika anledningar vistas i Sverige
              efter avslag på asylansökan har i själva verket tillräckliga skäl
              för att få skydd i Sverige, både enligt svensk lag och enligt
              internationella konventioner som Sverige har åtagit sig att följa.
              Det handlar om personer som befinner sig i Sverige därför att
              avvisningsbeslutet inte går att verkställa eller personer som
              beviljats temporära uppehållstillstånd därför att situationen
              i hemlandet är sådan att Migrationsverket bedömt att en verkställighet
              inte går att genomföra vid tidpunkten för beslutet. Det handlar
              även om personer som lever gömda i Sverige och som på grund av
              fruktan för att utsättas för inhuman behandling i hemlandet stannat
              kvar i Sverige.
            </seg>
            <seg n="35c3570e">
              De personer som omfattas av Centerpartiets förslag tillhör några
              av samhällets mest utsatta. Många har väntat många år på beslut.
              Andra lever i otrygghet för vad som ska hända när det tillfälliga
              uppehållstillståndet går ut. De som har valt att gå under jorden
              lever med ett konstant hot om att bli upptäckta och då bli tvungna
              att lämna landet. Detta är inte humant.
            </seg>
            <seg n="e8275428">
              Dessa människors situation är ett av de viktigaste skälen för
              att nu, i den mån det är möjligt, genom ett nollställningsbeslut
              retroaktivt rätta till begångna fel från statens sida. Det finns
              givetvis också starka humanitära skäl för ett sådant beslut. Det
              får räcka med att peka på situationen för de apatiska barnen.
              Ett annat viktigt skäl för att genomföra en nollställning av gamla
              ärenden är att, som jag sade tidigare, ge den nya instansordningen
              en möjlighet att starta verksamheten under rimliga arbetsförhållanden.
            </seg>
            <seg n="bfbcf7d5">
              Fru talman! I förra veckans Uppdrag granskning kunde vi följa
              och se vad som händer en familj med ett apatiskt barn som trots
              svidande kritik från otroligt många skickas hem till ett land
              där det inte finns beredskap att ta emot dem. Detta var en familj
              av tio som skickats hem de senaste dagarna, familjer som förmodligen
              fått stanna om de lyckats hålla sig gömda under några veckor till.
              Programmet upprörde starka känslor och mycket avsky över hur vårt
              land behandlar människor som flytt sina hemländer av olika anledningar.
            </seg>
            <seg n="a05e761c">
              Om vårt förslag om ett nollställningsbeslut vunnit gehör den
              14 september här i kammaren skulle vi ha haft ytterligare två
              månader på oss att behandla dessa ärenden. Nu har det gjorts beräkningar
              av att varje handläggare ska behandla mellan tre och fyra ärenden
              per dag, så det kommer att få gå undan.
            </seg>
            <seg n="288a93dd">
              Hanteringen här i kammaren känns också underlig med tanke på
              att både Vänsterpartiet och Miljöpartiet vill stödja motioner
              med nollställningsbeslut, men här får de rösta nej eller avstå.
              I förra debatten vädjade jag till både Barbro Holmberg och Göte
              Wahlström om att regeringen skulle öppna för en möjlighet för
              fler att få stanna i vårt land. Nu får vi se hur det kommer att
              gå.
            </seg>
            <seg n="70545452">
              Jag nämnde också i den förra debatten många olika fall. Där kan
              jag också nu ge ett glädjande besked. Jag pratade om fyra ensamkommande
              barn mellan 13 och 17 år som då hade vistats i Sverige i närmare
              ett år. Nu har de fått ett positivt besked, och glädjen från den
              familjen är enorm, kan jag berätta. Det sker alltså positiva saker,
              även om människor får vänta alldeles för länge många gånger och
              gå ned sig både fysiskt och psykiskt. Och det är klart att då
              tar det också längre tid innan de får en chans att komma tillbaka.
              Men det finns som sagt positiva händelser att berätta om.
            </seg>
            <seg n="ca0ef858">
              Det Centerpartiet vill i den här processen när det gäller nya
              människor som kommer till vårt land är att när människor kommer
              hit och söker asyl ska de få en möjlighet att parallellt med att
              de lär sig svenska språket också delta i arbetsplatspraktik. Vi
              tror nämligen att det är viktigt för de människor som finns här
              i Sverige i dag att den tid som de vistas i vårt land är meningsfull,
              oavsett om de får ett positivt eller negativt besked. Det skulle
              den vara med vårt system. Jag pratade med min kommun, Skövde,
              i dag, och man berättade hur man arbetar där just nu för att de
              nya människorna när de läser sfi också parallellt med detta ska
              få möjlighet att delta i arbetsplatspraktik. Det tror vi är väldigt
              viktigt.
            </seg>
            <seg n="4cc7f1a8">
              Det också viktigt att vi sprider mottagandet över landet så att
              vi inte får en stor anhopning av många nya svenskar som får svårare
              att komma in i samhället därför att det inte finns tillräckligt
              med arbetstillfällen eller bostäder just där många har valt att
              bosätta sig. Vi har goda exempel till exempel i Ragunda i Jämtland,
              där man har arbetat med att parallellt med utbildningen också
              ge arbetsplatspraktik. Man har därmed lockat människor att flytta
              från storstäder ut i Småorts-Sverige, och många andra kommuner
              följer nu detta exempel.
            </seg>
            <seg n="c07cdba4">
              Vi måste visa de goda exemplen i arbetet med att inlemma nya
              svenskar i det svenska samhället. Det är viktigt att vi gör vad
              vi kan för att få en större acceptans ute hos svenskarna. De flesta
              är väldigt positivt inställda, men vi behöver förhindra och motarbeta
              det som några talade om tidigare, nämligen möjligheten för främlingsfientliga
              partier att vinna gehör för sina åsikter. Det är viktigt att vi
              har en öppen process där människor känner sig delaktiga i arbetet.
              Dessutom skulle man kunna ha ett system med fadderfamiljer, personer
              som jobbade nära och gjorde allt de kunde för att dessa människor
              skulle få känna sig hemma i Sverige under den tid då de finns
              här. Vi borde också utnyttja det civila samhället på ett annat
              sätt än vad vi gör i dag.
            </seg>
            <seg n="af8c984d">
              Det finns mycket att göra på det här området. Vi har många debatter.
              Vi har haft en tidigare i höst, vi har en här i dag och vi kommer
              att ha ytterligare en framöver där det finns möjlighet att vidare
              utveckla vad Centerpartiet vill.
            </seg>
            <seg n="e176b767">
              I det här betänkandet har vi en reservation, som jag yrkar bifall
              till. Det är reservation nr 5, och den handlar om att personer
              som lever gömda i Sverige ska få stanna kvar på grund av fruktan
              för att sändas tillbaka till sitt hemland.
            </seg>
            <seg n="52ffb75a">
              Det har pratats om att det skulle vara en allmän amnesti. Det
              är inte det i vårt förslag. Det handlar om människor som kan styrka
              sin identitet. Människor som är krigsförbrytare eller har begått
              andra brott mot mänskligheten ska inte beviljas uppehållstillstånd.
              Centerpartiet vill alltså att vi ska vara klara och tydliga med
              vad vi menar i den här frågan, och det tycker vi att vi har formulerat
              i vår motion och även i vår reservation i det här betänkandet.
            </seg>
          </u>
          <note type="speaker" n="04d4e5da">
            Anf. 10 KALLE LARSSON (v) replik:
          </note>
          <u who="Q5937876" xml:id="i-833965ab9739266d-3" n="8ad8e4ab">
            <seg n="8e20dcd9">
              Fru talman! I allt väsentligt instämmer jag i Birgitta Carlssons
              anförande. Replikrätten använder jag för att klargöra vad som
              kan vara ett missförstånd. Birgitta Carlsson påstod att vi i dag
              skulle avstå att rösta eller rösta emot förslag om en amnesti
              eller nollställning. Det är felaktigt. Vi har ju själva motionerat
              och har också en reservation, nr 4, för en nollställning och för
              en flyktingamnesti.
            </seg>
            <seg n="54ea4b5b">
              Jag tror att det är väsentligt att vi ser vad det här handlar
              om. Flera av oss där är Birgitta Carlsson och jag helt överens
              vill längre och vill uppnå mer än vad det lagförslag som i dag
              föreligger innebär. Samtidigt jag noterar att Birgitta Carlsson
              och jag också är överens i det avseendet ser vi, trots de brister
              som finns, den här lagen som ett steg i rätt riktning. Jag vill
              höra om Birgitta Carlsson är överens med mig på den punkten.
            </seg>
          </u>
          <note type="speaker" n="0acee028">
            Anf. 11 BIRGITTA CARLSSON (c) replik:
          </note>
          <u who="Q4916292" xml:id="i-267029303271f638-1" n="a8318206">
            <seg n="fcee071c">
              Fru talman! Jag är helt överens med Kalle om att det är ett steg
              i rätt riktning. Jag nämnde också det i början av mitt anförande.
              Det är ett steg, men jag tycker att steget är för litet, därför
              att det är så pass många människor som berörs av detta. Vi hade
              ett förslag om ett nollställningsbeslut, som vi jobbade fram tillsammans
              i fem partier. Vi hade haft två månader till på oss om riksdagen
              hade tagit det beslutet i september, och jag tycker att det hade
              varit så mycket bättre.
            </seg>
            <seg n="a7140878">
              Det låter så bra när ni säger att ni stöder er motion, men till
              syvende och sist är det ändå regeringens förslag ni kommer att
              rösta på. Det är klart att det är ett steg i rätt riktning ni
              har ju inget annat val men jag hade hoppats att vi kunnat få fler
              med oss som verkligen stöttat det första förslaget, som jag tycker
              var bättre.
            </seg>
          </u>
          <note type="speaker" n="596af49e">
            Anf. 12 KALLE LARSSON (v) replik:
          </note>
          <u who="Q5937876" xml:id="i-833965ab9739266d-4" n="8ad8e4ab">
            <seg n="5e9785db">
              Fru talman! Då är vi överens om att vi vill gå längre, och vi
              är överens om att vi går i rätt riktning. Det som nu skulle kunna
              inträffa är att de partier som är amnestipositiva sinsemellan
              hamnar i en situation där man försöker påstå att den ena eller
              den andra är mer eller mindre positiv, vill mer eller mindre.
              Det vore en olycklig situation.
            </seg>
            <seg n="d316c1ba">
              Den allians som tidigare funnits mellan fem partier, och som
              numera består av ett okänt antal partier, kommer att bestå. Åtminstone
              består den av mitt och Birgitta Carlssons parti samt av Kristdemokraterna
              och Miljöpartiet. Vi kommer att ha anledning att vid fler tillfällen
              fortsätta vårt gemensamma arbete, för sista ordet är inte sagt
              i och med dagens debatt när det gäller en generell flyktingamnesti.
            </seg>
          </u>
          <note type="speaker" n="e8191151">
            Anf. 13 BIRGITTA CARLSSON (c) replik:
          </note>
          <u who="Q4916292" xml:id="i-267029303271f638-2" n="a8318206">
            <seg n="95a1c74b">
              Fru talman! Också jag hoppas att sista ordet inte är sagt. Det
              som är viktigt och det nämnde även Kalle Larsson i sitt tidigare
              anförande det är att man slutar skicka tillbaka familjer redan
              nu, familjer som levt här mycket länge, med både apatiska barn
              och barn som kanske är födda här. Dessutom finns det familjer
              som riskerar att skickas till olika länder eftersom mamman och
              pappan har skilda nationaliteter. Sådana exempel har vi i mitt
              hemlän. Det skrämmer mig.
            </seg>
            <seg n="0f6bb9c0">
              Jag hoppas verkligen att detta nu snabbt når ut så att det blir
              ett stopp på de enligt mitt tycke orättfärdiga transporterna av
              personer som absolut borde få möjlighet att stanna här.
            </seg>
          </u>
          <note type="speaker" n="f16483d6">
            Anf. 14 PETER ERIKSSON (mp):
          </note>
          <u who="Q470630" xml:id="i-b549018e2ebf7012-0" n="17905a0c">
            <seg n="f00ae1e0">
              Fru talman! Ledamöter! Vi har i Sverige år 2005 tusentals människor
              som lever i ett utanförskap som vi sällan diskuterar. Vi diskuterar
              ofta arbetslösheten och det utanförskap som den medför för människor
              som inte är fullt integrerade i den vardag som innebär att man
              går till jobbet varje dag. Men hur ofta diskuterar vi att det
              finns tusentals människor som inte får vara här, som dag efter
              dag lever vid sidan av, utan papper, utan tillstånd, utan grundläggande
              mänskliga rättigheter? Ja, den här hösten har vi diskuterat det.
              Hela det här året har vi diskuterat det på ett annat sätt än tidigare
              skulle jag vilja säga.
            </seg>
            <seg n="3b23b256">
              Det har varit en ganska lång process fram till den dag som i
              dag är då vi kommer att fatta ett beslut som positivt berör många
              av dessa människor. Det har varit en lång process sedan vi i riksdagen
              fattade beslut om en ny, mer rättssäker process, en annan rättsordning,
              för flykting- och asylfrågorna genom att avskaffa Utlänningsnämnden
              och i stället införa ett system med domstolar. Ända sedan dess
              har vi fört diskussionen om en eventuell amnesti för att därigenom
              se till att den nya processen, som börjar verka nästa år, från
              första början ska kunna fungera på ett bra sätt och för att de
              människor som i åratal levt här i många fall ska kunna få en chans
              till ett drägligt liv redan innan det nya systemet kommer i gång.
            </seg>
            <seg n="a3eb6589">
              I våras startades också en namninsamling. Vi fick det så kallade
              påskuppropet. Bland annat deltog många kristna och andra religiösa
              grupper och enskilda människor för att amnesti skulle ges, för
              att de människor som det handlar om skulle få ett drägligare liv.
              Det gjordes en namninsamling med ovanligt många namn. Det var
              en av de största namninsamlingar som förekommit i Sverige. 160
              000 människor deltog i den.
            </seg>
            <seg n="32e5f0a3">
              Jag säger det här för att jag vill visa att många deltagit i
              den här processen, som varit ganska lång. Runtom i landet har
              det hållits demonstrationer, debatter, möten där många människor
              engagerat sig för dem som farit väldigt illa. För mindre än två
              månader sedan deltog jag själv i den debatt i kammaren där Socialdemokraterna
              och Moderaterna sade nej till kravet om en allmän amnesti. Det
              var tråkigt. Det hade, tycker jag, kunnat ge kammaren särskild
              tyngd om vi i det läget hade varit beredda att säga ja till en
              allmän amnesti.
            </seg>
            <seg n="230e5353">
              Trots allt stod dock många partier i Sveriges riksdag bakom det
              kravet, och i och med de fortsatta demonstrationerna och kraven
              i den allmänna debatten avstannade inte diskussionen utan den
              fortsatte in i de budgetförhandlingar som vi förde med regeringen
              och som pågick under tiden. Att det var på det sättet var inget
              onaturligt, även om en del har försökt påstå det. I de förhandlingarna
              fanns det redan diskussioner och beslut om hur mycket mer pengar
              vi skulle behöva för att den nya rättsordningen ska kunna fungera
              ända från början. Det finns dessutom en rad andra budgetposter
              kopplade till flyktingfrågorna.
            </seg>
            <seg n="ed0885e2">
              Från Miljöpartiets sida valde vi att prioritera just den frågan,
              för till syvende och sist är det människorna, och de människor
              som far illa, som är själva kärnan och meningen med politiken.
              Till slut var vi ganska ensamma men valde ändå att använda den
              sista förhandlingsmöjligheten till att ta en diskussion med regeringen
              och Socialdemokraterna om att hitta en lösning på frågan. Politik
              är ju det möjligas konst, och det papper som vi i dag har framför
              oss är resultatet av det möjliga. Det är inte det allra bästa,
              men det är det möjliga, det näst bästa.
            </seg>
            <seg n="eeaff4d7">
              Jag är glad över att Socialdemokraterna och regeringen var villiga
              att ställa upp och ändra sin hållning i den här frågan så att
              vi kunde nå en överenskommelse där vi ser till människorna och
              kommer förbi de ganska rigida principhållningar som fram till
              dess hade varit i centrum för diskussionen. Också Vänsterpartiet
              har på slutet på ett mycket bra sätt deltagit i själva framtagandet
              av lagförslaget.
            </seg>
            <seg n="74be1644">
              Jag vill rikta ett stort tack till de människor som deltagit
              i hela den här processen. Många har under lång tid medverkat genom
              att hjälpa de gömda flyktingarna. Det finns oerhört många människor
              runtom i Sverige som lägger en stor del av sin tid, sin energi
              och sitt engagemang på att hjälpa människor som far illa. De synliggörs
              inte ofta. Jag vill därför gärna rikta ett stort tack till dem.
              Nu får de också en belöning för sina insatser genom att det händer
              något. Det gäller även dem som deltagit i den allmänna debatten
              för att på så sätt försöka ge dessa människor en lite drägligare
              situation och kunna bli accepterade som människor i samhället
              på samma sätt som alla andra.
            </seg>
            <seg n="70ad4ce5">
              Till dem som kritiserar förslaget i dag, till exempel Mauricio
              Rojas, vill jag säga: Gör inte det bästa till det godas fiende.
              Det är ett allvarligt misstag i politiken. Politik handlar ofta
              om att tala om var man står, att redovisa principer, ställningstaganden,
              riktningar, att tala om vad vi ska göra, att med plakat och i
              demonstrationer visa vad som är fel och dåligt i samhället. Gör
              inte det bästa till det godas fiende, för då blir du själv en
              fiende till det goda! Det vore ett allvarligt misstag. Vi måste
              försöka se att nästa steg, bortom principerna, är att få till
              stånd något som berör och kan förändra vardagen för många människor.
            </seg>
            <seg n="9ba02837">
              I dag har vi möjlighet att fatta ett beslut som mer än vanligt
              berör många människor och kan utgöra en grundläggande och reell
              förändring för barn, för familjer, som lever i ett extremt utanförskap
              och som vi vanligtvis inte ser. Den här dagen kan bli en glad
              dag för dem för de kan få tillbaka hoppet, och som Kalle Larsson
              sade kan tusentals människor få möjlighet att stanna i Sverige
              och därmed få en ny chans till ett drägligt liv.
            </seg>
            <seg n="c3d93290">
              Jag vill ge ett råd, en uppmaning, till alla dem som berörs av
              det här beslutet. Ta kontakt med era jurister för att se vad ni
              ska göra i nästa steg! Ni behöver nämligen lämna in en ny ansökan,
              och det är viktigt att den blir formulerad på ett bra sätt. Den
              15 november träder den nya lagen i kraft om vi i dag får en majoritet,
              som det ser ut att bli, som säger ja till förslaget i det här
              betänkandet. Men under den tiden, när ni är inne i en ny process,
              ska ni inte behöva riskera att hamna i förvar eller bli utskickade.
            </seg>
            <seg n="51b56f32">
              Jag vill också passa på att säga till dem som berörs av det här
              beslutet, de gömda flyktingar och de barn och barnfamiljer som
              det framför allt handlar om men också en del andra grupper, att
              de ska vara välkomna till Sverige. Ni har inte kunnat känna det
              under hela den här tiden. Många av er har levt i Sverige under
              många år och inte fått en ärlig chans, men nu skulle jag vilja
              att ni ändå försöker att känna er lite grann välkomna.
            </seg>
            <seg n="63970c20">
              Nu gäller det att Sverige, vi som har en lite lättare situation,
              ser till att de som nu får stanna får en bra och ärlig chans att
              få ett gott liv. Jag vill hålla med Mauricio Rojas om att det
              nu också handlar om att skapa möjligheter för en integration,
              för en ny start för de människorna. Då handlar det inte om att
              vi behöver tre gånger fler poliser för att få integration, utan
              då handlar det om mänskligt beteende och om att vi allihop ska
              se de människor som berörs av det här. Integration och ökad läskunnighet
              får vi inte genom fler poliser i första hand, utan det får vi
              genom att vi alla tar ett ansvar som medmänniskor.
            </seg>
            <seg n="7101b1ef">
              Det har varit en del kritik mot det här beslutet för att det
              är otydligt, för att lagförslaget inte täcker alla och så vidare.
              Jag kan hålla med om en del av den här kritiken, men samtidigt
              är dagens lagstiftning, den situation vi har i dag, inte solklar
              och enkel. Det är i flera fall tydligare, enklare, renare begrepp
              som vi använder oss av i den tillfälliga lagstiftning som nu kommer
              än i den som redan existerar. Och alla ska veta att även med en
              amnesti hamnar man i problem när det gäller definitionsfrågor
              om vilka som ska beröras, vilka ID-handlingar som ska vara giltiga
              och var de här människorna har varit under processen. Så det finns
              inga enkla, tydliga, rena lösningar som är helt utan svårigheter
              och problem av definitionskaraktär. Vi kommer alltid, var vi än
              landar, att komma i de svårigheterna. Frågan är: Vågar vi trots
              det göra det bästa vi kan för att människor som lever i Sverige
              i dag ska få ett drägligt liv? Det är det som jag tycker att vi
              nu har försökt göra. Vi har gjort det bästa möjliga politik är
              det möjligas konst. Det kan vi i dag, vi som röstar ja, vara ganska
              stolta över i alla fall.
            </seg>
          </u>
          <note type="speaker" n="f037a37c">
            Anf. 15 TOBIAS BILLSTRÖM (m) replik:
          </note>
          <u who="Q3112958" xml:id="i-7090d371907a008d-1" n="b09e09ca">
            <seg n="fcf370a0">
              Fru talman! Jag kan inleda med att konstatera att ju mer man
              hör Peter Eriksson desto mer framstår reservation nr 1, som jag
              härmed yrkar bifall till, som tilltalande.
            </seg>
            <seg n="763c1e22">
              Min fråga rör naturligtvis dina insatser i den debatt som har
              föregått dagens debatt. Då tänker jag inte på dina telefonsamtal
              till enskilda poliser i syfte att påverka dem i första hand, utan
              min fråga handlar om att du har hävdat att majoriteten av de gömda
              flyktingarna ska få lov att stanna. På vad grundar du det? Givet
              att förutsättningarna ser ut som de gör när det gäller bevisvärdering
              och givet att det är tjänstemän på Migrationsverket och inte du
              och jag som ska fatta de avgörandena undrar jag: På vad grundar
              du din bedömning?
            </seg>
            <seg n="93a4f1a8">
              Och vilka garantier kan du lämna tillsammans med Miljöpartiet
              i övrigt i den här kammaren och tillsammans med de övriga tre
              partierna för att de som faktiskt har följt myndigheternas anvisningar
              och beslut och lämnat Sverige inte kommer att missgynnas genom
              den här lagstiftningen? Eller är det en grupp som du och Miljöpartiet
              inte bekymrar er särskilt mycket om i all glädje över det som
              nu kommer att hända här i kammaren?
            </seg>
          </u>
          <note type="speaker" n="2672232b">
            Anf. 16 PETER ERIKSSON (mp) replik:
          </note>
          <u who="Q470630" xml:id="i-b549018e2ebf7012-1" n="17905a0c">
            <seg n="310e33ee">
              Fru talman! Vi har ju tidigare gjort en politisk överenskommelse.
              I den överenskommelsen finns Miljöpartiet, Socialdemokraterna
              och Vänstern, och i den överenskommelsen säger vi att vi vill
              genomföra förändringar som gör att en majoritet av de gömda flyktingarna
              får stanna. Framför allt gäller det flyktingbarn och barnfamiljer.
            </seg>
            <seg n="9a35edf1">
              Utifrån den överenskommelsen har vi sedan tagit fram ett lagförslag,
              och det är det som vi ska rösta om i dag. Jag tror att det kommer
              att visa sig att vi med det här lagförslaget kommer att kunna
              genomföra den överenskommelsen.
            </seg>
            <seg n="4e5b4662">
              Det finns ingen garanti. Det handlar fortfarande om en prövning
              av en mängd människor, som ska utgå från enskilda fall. Och kommer
              det här inte att täcka fullt ut har vi ännu inte genomfört vår
              överenskommelse. I så fall behöver man kanske göra ytterligare
              åtgärder. Det är det som var grunden här. Men jag tror inte att
              vi ska behöva hamna i det läget därför att jag är ganska nöjd
              med det här förslaget. Det är i flera avseenden tydligare och
              bättre än det som vi riskerade att få, och jag tycker att Socialdemokraterna
              och regeringen under den här processen har medverkat på ett ganska
              bra sätt för att det här ska genomföras så bra som möjligt.
            </seg>
          </u>
          <note type="speaker" n="b82e11cd">
            Anf. 17 TOBIAS BILLSTRÖM (m) replik:
          </note>
          <u who="Q3112958" xml:id="i-7090d371907a008d-2" n="b09e09ca">
            <seg n="0d920401">
              Fru talman! Men det är inte vad du har sagt när du har varit
              intervjuad av medierna och pressen. Du har sagt: Majoriteten kommer
              med det här lagförslaget att få lov att stanna.
            </seg>
            <seg n="cdb567d1">
              Nu backar du här i talarstolen. Nu säger du att du tror, att
              du hoppas, att du gissar. Men det är inte ett korrekt besked att
              lämna, givet alla de stora ord som du har yttrat tidigare i debatten.
            </seg>
            <seg n="a14ad802">
              Låt mig få fylla på med en annan fråga. Nu införs ett nytt begrepp,
              humanitärt angeläget, som ni har suttit och snickrat ihop under
              de här förhandlingarna. Du och jag och samtliga övriga i den här
              kammaren, alla partier som är representerade, var så sent som
              i september i år överens om att ta bort begreppet humanitära skäl
              därför att det ansågs vara för luddigt och för rättsosäkert. Nu
              i november, två månader senare, kommer begreppet i retur. Hur
              kommer det sig, Peter Eriksson? Kan du förklara för mig vad begreppet
              humanitärt angeläget egentligen ska representera? Hur ska tjänstemännen
              på Migrationsverket kunna fatta bättre beslut med begreppet humanitärt
              angeläget när de inte kunde göra det tidigare med begreppet humanitära
              skäl? Du har själv i åtskilliga riksdagsdebatter hävdat att detta
              har varit ett dåligt begrepp att använda sig av.
            </seg>
          </u>
          <note type="speaker" n="b9164966">
            Anf. 18 PETER ERIKSSON (mp) replik:
          </note>
          <u who="Q470630" xml:id="i-b549018e2ebf7012-2" n="17905a0c">
            <seg n="a553552b">
              Fru talman! Begreppet humanitära skäl har använts på väldigt
              många olika sätt. Begreppet humanitärt angeläget, som vi använder
              nu, definieras på ett tydligare sätt än tidigare. Vi utgår till
              exempel från tidsaspekten. Barn och barnfamiljer till exempel
              får en definition som handlar om att om man har varit här under
              lång tid det talas också i betänkandet om flera år kommer det
              att ha stor betydelse för det här begreppet. Det gör att man i
              den bedömning som kommer att göras kan utgå från att det här ska
              kunna användas på ett positivt sätt i större utsträckning än det
              vagare, som jag ser, humanitära skäl.
            </seg>
            <seg n="469a0098">
              När det gäller den andra frågan som du tar upp har du helt fel.
              Det jag har redogjort för tidigare i debatten är vår överenskommelse.
              Det är betydligt senare som det har funnits ett lagförslag. Det
              är först när överenskommelsen om ett konkret lagförslag finns
              som man kan göra en bedömning av om det här konkret ger en majoritet
              av de gömda flyktingarna rätt att stanna. Men överenskommelsen
              i grunden gällde att vi politiskt vill genomföra förändringar
              som ger möjlighet för en majoritet av flyktingfamiljerna att stanna,
              och jag står fast vid att vi är på väg att genomföra det nu.
            </seg>
          </u>
          <note type="speaker" n="21ec2fc1">
            Anf. 19 MAURICIO ROJAS (fp) replik:
          </note>
          <u who="Q2396467" xml:id="i-85238428dc5ecf45-3" n="e0da76ed">
            <seg n="5c4b4330">
              Fru talman! Jag uppskattar mycket Peters öppning mot integrationsfrågan.
              Det är den fråga som nu blir central, givetvis. Nu måste vi fixa
              det här så att det blir bra, så att människorna får ett värdigt
              liv.
            </seg>
            <seg n="53672934">
              Sedan tycker jag att du underskattar polisens betydelse. Det
              är inte bara polisen som kan lösa utanförskapsproblemet. Men allt
              annat kan inte fungera utan poliser, utan trygghet, utan det minimala
              att man kan gå på gatan och känna sig trygg och inte känna sig
              hotad. Men det behövs mycket annat arbete.
            </seg>
            <seg n="55fdcce5">
              Det allra viktigaste jag vill fråga gäller följande. Nu har ni
              fått ihop en överenskommelse som var hårt kritiserad av Lagrådet
              och många andra. Det gick väldigt fort. Beredningen var inte acceptabel.
              Innehållet är, som vi har diskuterat här, minst sagt ganska sorgligt.
            </seg>
            <seg n="6ee88b89">
              Vi föreslog för några veckor sedan: Kan ni inte ta lite mer tid
              på er? Dra tillbaka förslaget och kom med en bättre förberedd
              proposition. Lyssna till olika instanser, formulera bättre begrepp
              och gör det mer trovärdigt. Det har ni inte kunnat göra. Jag vet
              inte hur det gick till i era samtal, men det hade varit mycket
              värdefullt.
            </seg>
            <seg n="7034f9c5">
              Under tiden hade vi kunnat förbjuda att avvisningsbeslut verkställs.
              Vi hade kunnat skydda de människor som vi vill skydda. Vi hade
              skapat förutsättningar för en bättre lagstiftning. När ni missade
              det kanske ni riskerar att skada legitimiteten i asylprocessen
              på ett sätt som är ganska problematiskt.
            </seg>
          </u>
          <note type="speaker" n="b51624d2">
            Anf. 20 PETER ERIKSSON (mp) replik:
          </note>
          <u who="Q470630" xml:id="i-b549018e2ebf7012-3" n="17905a0c">
            <seg n="9ada7eed">
              Fru talman! Vi har fokuserat på de människor det handlar om och
              att göra det bästa möjliga för dem. Utifrån den situationen har
              vi skapat en överenskommelse och en lagstiftning som vi tror är
              det möjliga. Vi har kommit så långt som det har varit möjligt
              i den här frågan.
            </seg>
            <seg n="fc9a9430">
              Man hade kunnat göra på lite andra sätt. Men det är fel att kritisera
              att det har gått för snabbt. Det är grunden för de människor som
              far väldigt illa att det måste ske hyggligt snabbt. Har man en
              lång process skapar det ytterligare osäkerhet i sig.
            </seg>
            <seg n="17dd97f5">
              Det är bra att vi nu kommer med ett beslut som träder i kraft
              redan den 15 november. Det är bra att vi får en bred uppslutning
              i Sveriges riksdag. Även om nu Folkpartiet, Centerpartiet och
              vi andra röstar på våra reservationer om vad vi hade valt i stället
              kommer det vad jag förstår att bli en bred majoritet som till
              syvende och sist säger ja till det nya förslaget. Det är bara
              Moderaterna som ställer sig utanför och vid sidan av.
            </seg>
            <seg n="b1d0ea41">
              Naturligtvis behöver vi ha poliser. Poliser är viktiga i en rättsstat.
              Men det är inte lösningen på integrationen. Det var du som tog
              upp frågan om Frankrike. Jag vet inte hur många poliser du i så
              fall tänker dig skulle behövas i förorterna i Frankrike för att
              lösa frågan där.
            </seg>
            <seg n="e56c242e">
              Det har inte lett till en förbättring ju fler poliser man har
              skickat in utan snarare en försämring av situationen. Eländet
              har spritt sig runtom i Frankrike och också till andra länder.
              Poliser är inte alltid en lösning. Det kan också vara en provokation
              och göra att man förvärrar konflikter som redan finns.
            </seg>
            <seg n="6cc32edd">
              Vi måste i stället utgå ifrån att förbättra grundvillkoren för
              människorna som bor här. Man måste fysiskt se till att det är
              vackra, tilltalande och trivsamma områden att bo i. Man måste
              se till att människor har en möjlighet att få jobb och leva ett
              drägligt, vanligt liv som alla andra.
            </seg>
          </u>
          <note type="speaker" n="06216c01">
            Anf. 21 MAURICIO ROJAS (fp) replik:
          </note>
          <u who="Q2396467" xml:id="i-85238428dc5ecf45-4" n="e0da76ed">
            <seg n="001ed2dd">
              Fru talman! När det går så illa som i Frankrike behövs det många
              poliser, och det blir inte mycket bättre. Det är vad vi ska förhindra.
              Vi ska förhindra det med många olika åtgärder, bland annat genom
              att ha poliser som finns där hela tiden som har ett förtroende
              hos de människor som bor där. Det är närpoliser. Vi vill inte
              ha piketinsatser. Vi vill inte ha poliser som landar när det blir
              bråk. Vi vill ha något annat, och det vet du. Det är mycket viktigt
              att göra.
            </seg>
            <seg n="beacb866">
              Jag förstår att vi kan fokusera på en grupp människor som vi
              tycker har det sämst. I det här fallet har det varit de som har
              väntat för länge. Men om vi i den fokuseringen glömmer majoriteten
              de andra, de som kräver av oss rättssäkra processer, bra lagar
              och bra beredningar av våra lagar kan vi begå ett kapitalt misstag.
            </seg>
            <seg n="99395d41">
              Vi kan hjälpa några nu. Men vi kan stjälpa hela trovärdigheten
              för flyktingpolitiken. Öppna båda ögonen, Peter. Fokusera åt två
              håll samtidigt om det går. Det är jätteviktigt att få majoriteten
              med oss och att alla uppfattar detta förslag som rättssäkert,
              tryggt och bra och inte som ett hastverk. Tyvärr finns det mycket
              som säger att det är ett hastverk.
            </seg>
          </u>
          <note type="speaker" n="136165d7">
            Anf. 22 PETER ERIKSSON (mp) replik:
          </note>
          <u who="Q470630" xml:id="i-b549018e2ebf7012-4" n="17905a0c">
            <seg n="5044c9f7">
              Fru talman! Jag tycker att du har fel. Den här gången har vi
              så tydligt börjat med just att försöka få en mer rättssäker process
              som berör framtidens flyktingar och dem som finns här i övrigt.
              Vad vi nu diskuterar är dem som har kommit emellan och hamnat
              i kläm i det gamla systemet. Vi måste hitta en lösning på det.
              Nu har vi gjort det bästa möjliga.
            </seg>
            <seg n="52051908">
              Jag är glad över det, trots att Mauricio konstrar lite grann
              och försöker att hitta någon variant här som möjligtvis skulle
              kunna ha varit lite bättre. Vi kommer ändå såvitt jag förstår
              till syvende och sist att i bred majoritet rösta igenom ett förslag
              som ger många människor som har farit väldigt illa en chans att
              få stanna i Sverige och leva ett mer drägligt liv.
            </seg>
          </u>
          <note type="speaker" n="cef44a5e">
            Anf. 23 GÖTE WAHLSTRÖM (s):
          </note>
          <note n="f24a6d93">
            Fru talman! När riksdagen samlades till det nya riksdagsåret
            inledde socialförsäkringsutskottet med att debattera och riksdagen
            med att besluta om en stor reform inom det flyktingpolitiska området.
            En ny instans- och processordning beslutades liksom en rad förändringar
            i utlänningslagstiftningen.
          </note>
          <u who="Q6229070" xml:id="i-4479162ce3261707-0" n="71effbe9">
            <seg n="ae5ef373">
              Ikraftträdandet av den nya lagen ska ske den 31 mars 2006, och
              beslutet innebär också att Utlänningsnämnden läggs ned. Tre av
              landets länsrätter kommer härefter att utgöra migrationsdomstolar
              som en andra instans i prövningen. Migrationsverkets beslut är
              första instans.
            </seg>
            <seg n="087df78f">
              Detta beslut har föregåtts av en bred diskussion i utredningar
              och följts upp av socialförsäkringsutskottet i form av såväl bredare
              hearingar som utfrågningar inom ramen för utskottets hantering.
            </seg>
            <seg n="820be6f2">
              Vi var många här i kammaren som gladdes åt den stora samsyn som
              förelåg i beslutet om den nya instans- och processordningen liksom
              om de nödvändiga förändringar som gjordes i utlänningslagstiftningen.
              Detta är ett led i att möta upp de nya flyktingströmmar som nått
              vårt land under senare år.
            </seg>
            <seg n="46da593b">
              Fru talman! Jag vill påstå att såväl regeringen som riksdagen
              genom sitt ställningstagande tog ansvar för flyktingpolitiken
              och härigenom värnade den tradition som Sverige och Sveriges riksdag
              kännetecknats av i det internationella sammanhanget.
            </seg>
            <seg n="e43a5a6b">
              Fru talman! En av de frågor som skilde partierna åt i den debatt
              som föregick riksdagsbeslutet den 14 september i år om en ny instans-
              och processordning är hur den skulle ges förutsättningar för en
              bra start av sin verksamhet. Förslag lyftes fram av ett antal
              av riksdagens partier om en bred amnesti för vissa grupper för
              att skapa en bättre start för de nya domstolarna. En riksdagsmajoritet
              avslog dock förslaget.
            </seg>
            <seg n="aa6b7925">
              Flera faktorer talade för att en minskning av antalet ärenden
              kunde ske på Migrationsverket och Utlänningsnämnden genom att
              den befintliga organisationen fick ytterligare tillskjutna medel.
              Härutöver sågs värdet av den individuella prövningen som starkare
              än det kollektiva ställningstagande som en allmän amnesti skulle
              innebära genom en så kallad nollställning.
            </seg>
            <seg n="8964ab54">
              Denna tillfälliga ordning avser möjligheterna att få till stånd
              en ny prövning för vissa grupper som kommit att vistas i Sverige
              under lång tid och vars avvisnings- eller utvisningsbeslut av
              olika anledningar inte har verkställts. Bland de grupper som genom
              den föreslagna lagstiftningen ges nya och ökade möjligheter att
              få uppehållstillstånd finns vissa barnfamiljer. Det gäller också
              vissa personer där besluten inte bedömts kunna verkställas på
              grund av förhållandena i mottagarländerna. Prövningen gäller lagakraftvunna
              beslut och kan initieras av såväl den enskilde genom ansökan som
              Migrationsverket självmant.
            </seg>
            <seg n="b36d2dfd">
              Migrationsverket ska kunna bevilja uppehållstillstånd om det
              kommer fram nya omständigheter som, under vissa givna förutsättningar,
              utgör ett hinder mot att verkställa avvisningsbeslut.
            </seg>
            <seg n="31b72e5f">
              Fru talman! De grunder som lyfts fram i den föreslagna lagstiftningen
              utgörs av följande:
            </seg>
            <seg n="8e1c2988">
              Uppehållstillstånd ska kunna beviljas vid behov av skydd eller
              vid praktiska eller medicinska hinder mot verkställighet. Det
              kan utgöras av mottagarlandets ovilja att ta emot utlänningen,
              eller också kan utlänningen ha blivit så svårt sjuk att det inte
              går att genomföra en verkställighet. Migrationsverket kan även
              bevilja uppehållstillstånd om det annars skulle vara humanitärt
              angeläget.
            </seg>
            <seg n="36a51a43">
              I sammanhanget ska en samlad bedömning göras av de sakskäl som
              åberopas i den nya prövningen. Vid prövningen av frågan om uppehållstillstånd
              ska särskilt beaktas om personen gjort sig skyldig till brottslighet
              eller brottslighet i förening med annan misskötsamhet.
            </seg>
            <seg n="c68ee329">
              I debatten har diskuterats att det skulle finnas en luddighet
              i lagstiftningen. Jag vill säga samma sak som vi också uttryckte
              i den diskussion som föregick denna debatt i utskottet, nämligen
              att lagstiftningen är gjord så att lika fall ska behandlas lika.
              Förslaget har därigenom tillmötesgått Lagrådets synpunkter i den
              frågan.
            </seg>
            <seg n="6aee8b3a">
              Beredningen av ärendet har varit forcerad, vilket också kritiserats
              av Lagrådet som i sitt yttrande över ärendet ingett en rad viktiga
              synpunkter som inarbetats i betänkandet. Utskottet har viss förståelse
              för Lagrådets kritik att remissinstanserna haft kort tid på sig
              i sin beredning. Enligt utskottet är det dock ytterst angeläget
              att den nya ordningen kan genomföras omgående. Utskottet lämnade
              på eget initiativ ärendet till Lagrådet som självt avgjorde vilken
              tid man ansåg sig behöva för sin beredning. Lagrådets synpunkter
              har härefter fått genomslag på en rad områden i det föreliggande
              förslaget.
            </seg>
            <seg n="eeb66076">
              Fru talman! Utskottet har i sin beredning kallat till sig såväl
              UD som Migrationsverket och Integrationsverket, detta för att
              få en bild av antalet personer som kan vara berörda liksom de
              kostnader som den tillfälliga ordningen kan innebära. Utskottet
              efterhörde också verkens beredskap för att ta sig an prövningen
              av de berörda ärendena liksom planeringen tillsammans med kommunerna
              om boende under och efter prövningen av ärendena.
            </seg>
            <seg n="6594a3d7">
              Vid dessa träffar har det framkommit att det har varit svårt
              för berörda myndigheter att få fram exakta uppgifter vad gäller
              antalet och vilka personer som kan bli berörda, detta utifrån
              förhållandet att många av de berörda i dag lever gömda i samhället.
              Vissa uppgifter går dock att räkna fram genom verkens statistiska
              uppgifter. Osäkerheten är dock stor enligt myndigheterna, och
              en budgeterad kostnad från regeringens sida kan komma att behöva
              justeras i samband med kompletteringsbudgeten.
            </seg>
            <seg n="9f71e45d">
              Vid den utfrågning som genomfördes tydliggjorde såväl Migrationsverket
              som Integrationsverket för utskottet att situationen trots sin
              komplexitet skulle kunna hanteras utifrån de vid tillfället kända
              förutsättningarna.
            </seg>
            <seg n="9aab1ef2">
              Fru talman! Till betänkandet har fogats ett antal reservationer.
              Jag ska försöka belysa några av dessa och utskottsmajoritetens
              ställningstagande.
            </seg>
            <seg n="2dc50c45">
              Moderaterna yrkar avslag på samtliga motioner. Man gör det utifrån,
              som man uttrycker det, såväl legalistiska som ekonomiska skäl.
              Jag har förståelse för dessa invändningar, men som jag tidigare
              anfört ser utskottsmajoriteten det som ytterst angeläget att den
              tillfälliga ordningen kan genomföras.
            </seg>
            <seg n="eefaafc1">
              En stor grupp människor lever i dag i Sverige i ett slags utanförskap
              där man gömmer sig från fattade avvisnings- och utvisningsbeslut
              och också för att verkställighet ej har kunnat ske till mottagarlandet.
              Situationen är en realitet i samhället i dag, och riksdag och
              regering måste ta ansvar för situationen tillsammans med berörda
              kommuner och det civila samhället. Rättssamhället kräver att det
              finns kontroll av vilka som vistas i vårt land. Inte minst av
              humanitära skäl bör därför en prövning av verkställighetshindren
              ske. På så sätt skapas en tydlighet i samhället och en möjlighet
              för individen att få eventuella nya skäl bedömda. Prövningen ska
              dock ej gälla åberopade flyktingskäl som har prövats tidigare.
            </seg>
            <seg n="39b99606">
              De ekonomiska beräkningarna är svåra att göra, men vetskapen
              att personerna i dag befinner sig i Sverige och att återvändandet
              ej kunnat ske på önskvärt sätt gör att samhället har ett ansvar
              att hantera situationen. I majoritetens förslag finns även ekonomiska
              beräkningar, och medel kommer att budgeteras.
            </seg>
            <seg n="0bb5f302">
              Utifrån den debatt som förts i det civila samhället, och inte
              minst av de kyrkliga samfunden, bör vi kunna utgå ifrån att föreningsliv
              och samfund kommer att vara delaktiga i ett offensivt integrationsarbete
              för dem som efter prövning erhåller uppehållstillstånd eller som
              stöd till dem som ska återvända efter det att den nya prövningen
              skett.
            </seg>
            <seg n="6933a614">
              I debatten har förslag om nollställning eller det som ibland
              kallas amnesti lagts fram. Riksdagen har avvisat förslagen med
              hänvisning till den individuella prövningen som av rättssäkerhetsskäl
              måste gälla enligt tidigare ställningstagande. Trots detta återkommer
              förslaget, om än i något modifierad form och ej heller som ett
              samlat förslag från fem partier.
            </seg>
            <seg n="42bdf157">
              Vad gäller denna nollställning har inga ekonomiska konsekvensberäkningar
              eller andra bedömningar gjorts. Utifrån de delinformationer som
              utskottet har fått talar dock allt för att de ekonomiska konsekvenserna
              vida skulle överstiga nu budgeterade medel liksom att prövningsprocessen
              skulle bli än mer komplicerad.
            </seg>
            <seg n="559dd1f3">
              En ytterligare justerad form av kollektivt beslut kopplat till
              en form av tidsförordning förs fram av Folkpartiet i en egen reservation.
              Förslaget är kopplat till en rad grundförutsättningar för ett
              uppehållstillstånd, vilket kräver nogsam prövning. Förslaget ligger
              i linje med vad som tidigare under hösten avvisats av riksdagen.
            </seg>
            <seg n="3caafae4">
              Fru talman! Migrations-, asyl- och flyktingpolitik liksom integrationspolitik
              är lätta att koppla samman, och bör ses utifrån ett sammanhållet
              perspektiv. En riksdagsmajoritet har under lång tid kunnat hantera
              situationen trots den komplexitet den innebär.
            </seg>
            <seg n="4ba04d85">
              En viktig del av processen utgörs av det civila samhället. Vi
              kan alla som individer eller i politiken, föreningslivet och kyrkorna
              vara än mer aktiva och delaktiga i integrationsarbetet som stöd
              för människor. I detta ingår även att vara lyhörda gentemot den
              lagstiftning som finns. Detta kan innebära att hjälpa människor
              att förstå och efterleva den svenska lagstiftningen. Detta arbete
              kan gälla såväl i integrationsarbetet som i stöttandet av människor
              vid återvändandebeslut.
            </seg>
            <seg n="fab1df52">
              Fru talman! Jag vill än en gång yrka bifall till utskottets förslag
              i betänkandet och avslag på samtliga reservationer samt tacka
              de tjänstemän och de företrädare för partier som på ett mycket
              aktivt sätt har deltagit i debatten för att på det sätt som beskrivits
              här ifrån talarstolen lyfta fram detta betänkande under förhållandevis
              kort tid. Arbetet har varit kraftfullt, och jag upplever att det
              finns en stark majoritet för grundtankarna i det förslag som vi
              i dag ska votera om här i kammaren.
            </seg>
          </u>
          <note n="fb9f055c">
            I det förslag som i dag debatteras, Ny prövning av avvisnings-
            och utvisningsbeslut, som jag härmed yrkar bifall till, läggs
            nu fram förslag om en tillfällig ordning inför ikraftträdandet
            av den kommande lagstiftningen och processordningen. Förslaget
            har sin grund i en gemensam motion från s, v och mp.
          </note>
          <note type="speaker" n="54a3daa4">
            Anf. 24 BIRGITTA CARLSSON (c) replik:
          </note>
          <u who="Q4916292" xml:id="i-267029303271f638-3" n="a8318206">
            <seg n="04c985dc">
              Fru talman! Göte Wahlström fortsätter att påstå att vårt förra
              förslag skulle innebära ett kollektivt beslut för de människor
              som skulle prövas. Jag tycker att Göte Wahlström skulle läsa motionerna
              än en gång. Då skulle han se att det var ganska tydligt att vi
              inte talar om ett kollektivt beslut. Vad är det i så fall som
              skiljer här? Tycker Göte Wahlström att det är ett kollektivt beslut
              som fattas nu? Det är ju ungefär samma sak när det gäller detta.
              Det känns nästan som att kasta sten när man sitter i glashus när
              man fortsätter att kritisera det som vi lyfte fram då.
            </seg>
            <seg n="20b11c60">
              Sedan har det också talats väldigt mycket om att detta med humanitära
              skäl var ett luddigt begrepp som vi använde oss av tidigare. Jag
              skulle gärna vilja att Göte Wahlström vidareutvecklade detta med
              humanitärt angeläget. Vad ligger egentligen i den värderingen?
              Det är inte så enkelt för gemene man att förstå. Vad betyder egentligen
              humanitärt angeläget?
            </seg>
          </u>
          <note type="speaker" n="ec3eb3db">
            Anf. 25 GÖTE WAHLSTRÖM (s) replik:
          </note>
          <u who="Q6229070" xml:id="i-59a75d804ee7df3a-0" n="71effbe9">
            <seg n="c1f909a1">
              Fru talman! I den debatt som fördes för ungefär två månader sedan
              hade vi en intensiv diskussion om just begreppet amnesti eller
              nollställning, som var det begrepp som användes från oppositionens
              sida. Vi konstaterade då att det handlade om kollektiva beslut.
              Det var stora grupper som skulle få ett uppehållstillståndsbeslut
              utan individuell prövning. Jag kan inte se att det var annat än
              en diskussion om kollektiva ställningstaganden där de individuella
              prövningarna och de individuella skälen inte skulle lyftas fram.
              Jag visade också på den problematik som det skulle innebära i
              ett internationellt perspektiv eftersom Sverige också har hävdat
              att man inte ska använda begreppet kollektivt när det gäller så
              kallade säkra länder. Jag varnade för den situationen.
            </seg>
            <seg n="c1c27a97">
              Jag upplever fortfarande, även om jag har läst motionen från
              Centerpartiet och övriga partier vid ytterligare ett antal tillfällen,
              att jag inte kan få fram något nytt ställningstagande i frågan.
              Det handlar om kollektiva beslut. Det upplever jag också av den
              debatt som vi har haft här i dag. Vi ser skiljelinjerna, och vi
              ser att vi börjar närma oss den situation där det förslag som
              nu föreligger har ett bredare perspektiv och ett annorlunda synsätt
              på begreppet individuella prövningar.
            </seg>
          </u>
          <note type="speaker" n="3987454f">
            Anf. 26 BIRGITTA CARLSSON (c) replik:
          </note>
          <u who="Q4916292" xml:id="i-267029303271f638-4" n="a8318206">
            <seg n="8827497a">
              Fru talman! Det är som om man läser och förstår det man vill
              läsa och förstå. Jag tycker att det ganska tydligt står att man
              skulle pröva varje enskild familj och varje enskild person för
              sig.
            </seg>
            <seg n="b2837942">
              Om man upprepar en lögn tillräckligt många gånger kanske man
              till slut tror att den är sann.
            </seg>
            <seg n="d4f48886">
              Vad var det som gjorde att Göte Wahlström, som så starkt kritiserade
              vårt förslag att människor som var gömda i Sverige skulle få stanna,
              ändrade uppfattning i den här frågan?
            </seg>
            <seg n="e9dfa67d">
              Jag har en fråga till. Var kommer gränsen att dras för att ha
              vistats i Sverige lång tid? Lång tid för ett litet barn kan ju
              vara ganska kort tid för dig och mig som har några år på nacken.
              Var kommer gränsen att dras?
            </seg>
          </u>
          <note type="speaker" n="a547cd56">
            Anf. 27 GÖTE WAHLSTRÖM (s) replik:
          </note>
          <u who="Q6229070" xml:id="i-59a75d804ee7df3a-1" n="71effbe9">
            <seg n="5d0c299b">
              Fru talman! I politiken får vi hela tiden läsa in och titta på
              de ideologiska argument som ligger till grund för våra ställningstaganden.
              Jag upplever att i den debatt som vi hade vid föregående tillfälle
              med den markering som jag gjorde handlade det inte om det goda
              eller det onda. Det handlade om att se på grunderna och de individuella
              skälen till rätten att få stanna. För mig var det så viktigt att
              se just den individuella prövningen som grund för ett uppehållstillstånd.
              Det står jag fortfarande fast vid.
            </seg>
            <seg n="0a822fe1">
              När det gäller tidsaspekterna är det naturligtvis svårt. Det
              framgår också av betänkandet. Därför är det en sammanvägd bedömning
              av såväl tidsaspekten som andra skäl som kommer att få ligga till
              grund för de ställningstaganden som myndigheten ska göra i dessa
              frågor.
            </seg>
            <seg n="cbae87a4">
              Nu har ju Birgitta Carlsson ingen ytterligare replikrätt, men
              jag ställer mig frågande. När man tittar på det förslag som Birgitta
              Carlsson ställer sig bakom och vilka ekonomiska konsekvenser och
              övriga mottagandekonsekvenser det skulle få upplever jag att luddigheten
              är bra mycket större i det förslag som har funnits från Centerpartiet,
              och tidigare i fempartimotionen.
            </seg>
          </u>
          <note type="speaker" n="c0950c85">
            Anf. 28 TOBIAS BILLSTRÖM (m) replik:
          </note>
          <u who="Q3112958" xml:id="i-7090d371907a008d-3" n="b09e09ca">
            <seg n="b198c8f1">
              Fru talman! Göte Wahlström representerar ju i dag ett parti,
              Socialdemokraterna, som backar i asylfrågan. Den lag som ni tillsammans
              med Miljöpartiet och Vänsterpartiet vill pressa igenom i riksdagen
              saknar en hållbar underbyggnad och riskerar tyvärr att underminera
              trovärdigheten i asylprocessen.
            </seg>
            <seg n="5e0ba314">
              Låt mig därför fråga dig om två saker som är särskilt bekymmersamma.
            </seg>
            <seg n="66129b2b">
              Lagrådet har ju visat att det finns en uppenbar risk för att
              det kommer att existera två parallella system, det vill säga att
              lika fall kommer att behandlas olika. Hur ser du på det problemet,
              Göte Wahlström? Du sade i ditt anförande nyss att man har rättat
              till den bristen. På vilket sätt? Kan du precisera tydligare hur
              man kommer runt problemet?
            </seg>
            <seg n="894bb60e">
              Jag vill också fråga hur du som företrädare för regeringspartiet
              ser på användandet av kriteriet lång tid. Det är också en förutsättning
              som sätts upp för att man ska kunna få asyl. Du sitter i Migrationsverkets
              styrelse. Det är den myndighet som ska nyttja de lagar som riksdagen
              i dag ska stifta. Det borde ju ge dig en särskilt stor trovärdighet
              när du här i talarstolen uttalar dig kring den här frågan. Hur
              ska begreppet lång tid egentligen tillämpas av de handläggare
              som ska fatta besluten?
            </seg>
          </u>
          <note type="speaker" n="fa2e009f">
            Anf. 29 GÖTE WAHLSTRÖM (s) replik:
          </note>
          <u who="Q6229070" xml:id="i-59a75d804ee7df3a-2" n="71effbe9">
            <seg n="8e7fe6ae">
              Fru talman! Jag sade inledningsvis i mitt anförande att jag respekterar
              Tobias Billströms och Moderaternas synpunkter. De är helt relevanta.
              Jag tycker ändå att vi i vårt betänkande har lyft in den problematiken
              och tagit intryck av den diskussion som har funnits rörande de
              frågeställningar som Tobias Billström lyfter fram.
            </seg>
            <seg n="276651f5">
              Det gäller också den kritik som Lagrådet har lagt fram i sin
              diskussion. Vi kan dra oss till minnes att Lagrådet egentligen
              i två olika skeden har reagerat i ärendet, vid det ena tillfället
              på initiativ från regeringen och vid det andra tillfället som
              en reaktion på att utskottet självt tog initiativ till att lämna
              över ärendet till Lagrådet.
            </seg>
            <seg n="e1f099bb">
              Jag upplever, som jag uttryckte, att vi har tagit intryck och
              vägt in de synpunkter som Lagrådet har haft, inte minst vad gäller
              frågan om att lika ärenden ska behandlas lika. Vi konstaterar
              att inom ramen för den lagstiftning som vi nu lyfter fram och
              som berör en specifik grupp kommer, inom den specifika gruppen,
              lika ärenden att behandlas lika. Vi kan, precis som i andra lagstiftningsärenden,
              konstatera att grupper kan komma i såväl ett tidigare som ett
              senare skede och vara berörda av ett annat lagrum. Inom ramen
              för det förslag som nu läggs fram kommer lika ärenden att behandlas
              lika.
            </seg>
            <seg n="02c9d613">
              Jag måste också ställa frågan: Vad är Moderaternas syn på de
              frågeställningar som Tobias Billström lyfter fram när det gäller
              vilka som ska ges möjlighet att stanna? Man säger att de som har
              arbete ska få stanna, men inte de som inte har arbete. Var går
              skiljelinjerna mellan arbetskraftsinvandring och flyktingpolitik
              i Tobias Billströms och Moderaternas synsätt?
            </seg>
          </u>
          <note type="speaker" n="4a30b7a5">
            Anf. 30 TOBIAS BILLSTRÖM (m) replik:
          </note>
          <u who="Q3112958" xml:id="i-7090d371907a008d-4" n="b09e09ca">
            <seg n="3b30a82f">
              Fru talman! Den sista delen av Göte Wahlströms anförande är enklast
              att svara på. Vi tror på arbetslinjen. Det innebär att om man
              har varit i Sverige, rotat sig här, skaffat sig ett jobb och egen
              inkomst och är självförsörjande ska man få stanna. Det var precis
              vad jag sade i mitt inledande anförande. Därmed skulle man säkert
              också kunna behandla den större delen av den grupp som har vistats
              i Sverige under lång tid.
            </seg>
            <seg n="52999714">
              Göte Wahlström svarade inte på mina frågor, trots att han sade
              att de moderata synpunkterna hade varit relevanta i behandlingen
              och att Socialdemokraterna hade tagit intryck av dem. Jag förstår
              inte på vilket sätt Göte Wahlström menar att man har tagit intryck.
              Den kritik som Lagrådet har riktat har ju inte på något sätt förminskats.
              Fortfarande kommer två parallella system att gälla för fall som
              har inlämnats och ligger i pipeline. Det beror naturligtvis på
              att om man lämnar in ett fall under den stipulerade tidsperioden
              fram till och med den 31 mars röner det en behandling. Om man
              kommer lite senare och får prövning för nytt uppehållstillstånd
              kommer man naturligtvis att få en annan behandling i det andra
              systemet. Det är inte rimligt. Utlänningslagen måste ha en och
              samma referensram. Det får man inte med det nya förslaget.
            </seg>
            <seg n="80b59176">
              Eftersom vi fortfarande ser att fallen kommer att bli olika behandlade
              inom ramen för samma system, medger du då inte att Lagrådets kritik
              fortfarande är oförändrad?
            </seg>
          </u>
          <note type="speaker" n="48197eb6">
            Anf. 31 GÖTE WAHLSTRÖM (s) replik:
          </note>
          <u who="Q6229070" xml:id="i-59a75d804ee7df3a-3" n="71effbe9">
            <seg n="626fd40c">
              Fru talman! Som jag tidigare sade har utskottet tagit intryck
              av Lagrådets synpunkter. De har vägts in, även vad gäller synpunkterna
              kring just det som Tobias Billström lyfter fram. Jag upplever
              att man inte kan sammanblanda olika grupper och olika lagrum på
              det sätt som har gjorts. Inom ramen för den grupp som vi nu diskuterar
              kommer lika ärenden att behandlas lika i det lagstiftningsförslag
              som vi kommer att gå till votering om under eftermiddagen.
            </seg>
            <seg n="88c25ff8">
              Vi är helt överens om arbetslinjen som en viktig del i att klara
              det svenska samhället och inte minst integrationspolitiken, vilket
              har lyfts fram tidigare i debatten.
            </seg>
            <seg n="bea318cd">
              Jag upplever ändå i den diskussion som Tobias Billström lyfter
              fram i sitt inledningsanförande att det är en sammanblandning
              av flyktingpolitik och arbetskraftsinvandring som är olycklig
              och som kommer att drabba de människor som kommer till Sverige
              för att söka skydd. Jag tycker att det är olyckligt att vi hamnar
              i den diskussionen. Vi kanske får anledning att föra en bredare
              diskussion om detta när utredningen om arbetskraftsinvandring
              lägger fram sitt betänkande under kommande år. Låt oss vänta med
              den diskussionen till det tillfället.
            </seg>
          </u>
          <note type="speaker" n="8342ea14">
            Anf. 32 MAURICIO ROJAS (fp) replik:
          </note>
          <u who="Q2396467" xml:id="i-85238428dc5ecf45-5" n="e0da76ed">
            <seg n="0d5e11f2">
              Herr talman! Göte Wahlström hävdar att man har tagit hänsyn till
              Lagrådets yttrande. Egentligen är det omöjligt. Det som Lagrådet
              i första hand dömde ut var själva beredningen. Det står tydligt
              i Lagrådets yttrande att den beredning som skett inte är godtagbar.
              Det kan ni givetvis inte göra om.
            </seg>
            <seg n="c336174a">
              Att ni valde att lägga fram en motion och inte en proposition
              var ett sätt att kringgå regeringsformen och inte bereda ärendet
              på ett tillfredsställande sätt. Det var därför ni gjorde så. Det
              här är mycket betänkligt.
            </seg>
            <seg n="3bdacea6">
              I sådana här ärenden ska man försöka följa det sätt som är normalt
              och vanligt och som har en legitimitet. Det borde ha varit en
              proposition. Det har ni inte gjort, och ni kan inte göra om detta.
              Nu är det för sent.
            </seg>
            <seg n="4d30a7cf">
              Sedan vill jag fråga vad gäller identiteten: Varför ändrade ni
              kravet att detta skulle vara en förutsättning och skrev i stället
              stor vikt? Varför mjukade ni upp ett så grundläggande krav i hela
              den här processen?
            </seg>
            <seg n="9a1b2151">
              Till sist: Hur är beredskapen för att ta emot dessa människor?
              Hur ligger ni till vad gäller integrationen? Har ni en politik
              som kan göra att de får ett värdigt liv i Sverige? Vad tänker
              ni göra? Har ni krismöten i morgon för att försöka komma på någonting
              som inte späder på utanförskapet?
            </seg>
          </u>
          <note type="speaker" n="1910639d">
            Anf. 33 GÖTE WAHLSTRÖM (s) replik:
          </note>
          <u who="Q6229070" xml:id="i-59a75d804ee7df3a-4" n="71effbe9">
            <seg n="bc7cbb53">
              Herr talman! Mauricio Rojas har ju nogsamt följt arbetet i utskottet
              när det gäller hanteringen av det här betänkandet. Det innebär
              att Mauricio Rojas också har kunnat följa hur utskottet lämnat
              ärendet till Lagrådet, tagit intryck av den diskussion som funnits
              och försökt väga in de synpunkter som finns.
            </seg>
            <seg n="f877ffa8">
              Det är dock klart att det finns frågeställningar som emellanåt
              blir svåra att hantera, och en sådan är frågan om identitetskontroll.
              Här i kammaren har vi också tidigare fört en debatt, inte minst
              Mauricio Rojas och jag, om kontrollen av resedokument och andra
              handlingar som dokumenterar individens identitet. I den och den
              nuvarande debatten känner jag dock inte igen Folkpartiet. När
              vi har lagt fram förslag om åtgärder för att komma åt dokumentlösheten
              har Folkpartiet reserverat sig. När vi har försökt vara starka
              i de här frågorna har Mauricio Rojas och Folkpartiet reserverat
              sig. Nu lyfter vi fram detta och säger att det är en viktig del,
              och då börjar Mauricio Rojas vända på problematiken igen. Så kanske
              man agerar ibland när det är tillfälligheter som gör debatten.
            </seg>
            <seg n="a1b82f0d">
              Vår uppfattning är att dokumentlösheten är ett problem som vi
              måste hantera. Vi upplever också att vi i det förslag till betänkande
              som vi nu lägger fram har hanterat det på ett tillfredsställande
              sätt. Vi kanske får invänta en ny hållning från Folkpartiets sida
              när frågan lyfts fram vid nästa tillfälle, för här har kasten
              varit väldigt snabba under resans gång.
            </seg>
          </u>
          <note type="speaker" n="74cd04d6">
            Anf. 34 MAURICIO ROJAS (fp) replik:
          </note>
          <u who="Q2396467" xml:id="i-85238428dc5ecf45-6" n="e0da76ed">
            <seg n="39241be7">
              Herr talman! Min fråga, Göte, var: Varför ändrade ni skrivningen
              att fastställande av identitet skulle vara en förutsättning för
              att i stället skriva stor vikt, vilket ju är ett sätt att mjuka
              upp detta? Jag skulle vilja få en förklaring.
            </seg>
            <seg n="888fe6dc">
              Vad gäller Folkpartiets inställning i denna fråga är den helt
              tydlig och klar. Vi kan också inleda samtal med ministern när
              ni önskar för att komma på bättre lösningar i identitetsfrågan.
              Men den fråga, Göte, som jag tror majoriteten ställer sig i dag
              är: Hur gör vi så att dessa människor blir integrerade och inte
              en del av det växande utanförskap vi har i Sverige? Vi har nu
              tagit på oss ett stort ansvar. Många fler människor kommer att
              få laglig rätt att stanna. Vilken beredskap har ni för att det
              ska bli bra?
            </seg>
          </u>
          <note type="speaker" n="4ceff620">
            Anf. 35 GÖTE WAHLSTRÖM (s) replik:
          </note>
          <u who="Q6229070" xml:id="i-59a75d804ee7df3a-5" n="71effbe9">
            <seg n="0c83ab1c">
              Herr talman! Medan vi diskuterar diskriminering och utanförskap
              och försöker driva en politik på detta område är Mauricio Rojas
              utspel tre gånger fler poliser och andra åtgärder. Precis som
              nämnts här tidigare i talarstolen tror inte vi, och tydligen inte
              en majoritet av denna kammare heller, att det är lösningen på
              integrationsproblematiken.
            </seg>
            <seg n="07daabe5">
              Här finns naturligtvis en rad frågeställningar. Jag har själv
              här nämnt att vi i politiken, samfund och föreningsliv, men också
              det civila samhället i övrigt, mer aktivt måste vara delaktiga
              i den här processen. Med den debatt vi haft under hösten i minnet
              utgår jag också från att det civila samhället på ett mer offensivt
              och aktivt sätt kommer att delta i integrationsarbetet. Inte minst
              de senaste veckornas situation i vår omvärld gör att vi ser nödvändigheten
              i det.
            </seg>
            <seg n="10e98d2a">
              Vad gäller frågan om dokumentlösheten är den naturligtvis ett
              problem även för Mauricio Rojas. Jag läser rakt upp och ned från
              betänkandet vad ni själva har skrivit i er motion: Som villkor
              för att permanent uppehållstillstånd skall beviljas genom ny prövning
              skall gälla att personens identitet skall vara styrkt eller gjorts
              sannolik. Jag minns inte att Mauricio Rojas använde det begreppet
              i sitt inledningsanförande här i debatten. Då var det betydligt
              hårdare ord som användes om situationen. Jag upplever att vi ligger
              ganska nära varandra, men retoriken bjuder kanske någonting annat.
            </seg>
          </u>
          <note type="speaker" n="c7452eed">
            Anf. 36 Statsrådet BARBRO HOLMBERG (s):
          </note>
          <u who="Q3358782" xml:id="i-2ac7916f2fcca7eb-0" n="bae0f661">
            <seg n="4649cf8d">
              Herr talman! För två månader sedan debatterades i denna kammare
              förslaget till ny instans- och processordning. Jag sade då, och
              jag vill gärna säga det en gång till, att Sverige har en bra flyktingpolitik.
              Sverige har en stark lagstiftning. Sverige har tagit och tar ett
              mycket stort ansvar för världens flyktingar, ett större ansvar
              än väldigt många andra länder.
            </seg>
            <seg n="209cd77e">
              Men, som jag sade då och också vill säga nu, att vi har en bra
              flyktingpolitik betyder inte att vi inte har problem. Jag pekade
              då på en rad problem som vi faktiskt har och som vi måste lösa.
              Vi har till exempel människor som finns i Sverige i dag, som har
              funnits här länge och som inte har återvänt. Det handlar om människor
              som har sökt skydd undan förföljelse, fått sin sak prövad, befunnits
              inte ha asylskäl och därför fått ett slutligt avvisningsbeslut.
              Ändå har dessa människor blivit kvar i Sverige av olika skäl.
            </seg>
            <seg n="f8eaf873">
              De skälen kan vara väldigt många. Jag tror att det finns lika
              många skäl som det finns människor. Det kan handla om att hemlandet
              inte tar emot en när man ska återvända. Det kan handla om att
              det har blivit så oroligt i hemlandet att man inte vågar återvända.
              Det kan handla om att man inte har passhandlingar som hemlandet
              godtar. Det kan finnas väldigt många olika skäl till att man inte
              har återvänt. Det är de skälen som nu ska prövas, och de ska prövas
              individuellt. Var och en ska prövas för sig utifrån sina specifika
              förutsättningar.
            </seg>
            <seg n="5156c36f">
              Många har tagit upp barn i den här debatten. Vi vet också att
              det finns väldigt många barn och barnfamiljer i just den här situationen.
              Det är barn som går i skolan och som skaffat sig kompisar. För
              många har Sverige blivit hemland. De kan kanske inte något annat
              språk. De känner inget annat land. Detta är familjer som naturligtvis
              mår dåligt. Föräldrarna vet att de inte har uppehållstillstånd
              och kan inte riktigt rota sig, medan barnen rotar sig alltmer.
              Det här är den verklighet som vi har i dag.
            </seg>
            <seg n="3e92e501">
              Vi ser också att antalet människor som har blivit kvar trots
              att man fått ett slutligt beslut har ökat under den senaste tiden.
              Det är naturligtvis oerhört svårt för de människor som det handlar
              om, men det är också ett samhällsproblem. Det innebär att vi får
              en växande grupp människor som lever i samhället barnen går i
              skola; en del kanske till och med arbetar men som ändå lever utanför
              samhället. Det är naturligtvis ett stort problem.
            </seg>
            <seg n="fe56f3de">
              Många har talat om luddighet. Jag skulle gärna vilja berätta
              lite grann om vad som nu händer efter den 15 november när den
              nya, tillfälliga lagstiftningen träder i kraft. Det innebär att
              barn och barnfamiljer som lever gömda åter kan registrera sig
              hos Migrationsverket. En del av dessa familjer kommer att behöva
              bostäder. Vi har sett att det finns tomma platser i Migrationsverkets
              mottagningssystem, och dessa barn och barnfamiljer kommer att
              erbjudas bostäder i de kommuner där det finns bostäder. Migrationsverket
              och Integrationsverket är nu i full färd med att både kartlägga
              dessa kommuner och förbereda dem på de insatser som nu krävs,
              dels under prövningen, dels efteråt.
            </seg>
            <seg n="29560b9a">
              Jag har träffat företrädare för en rad av de kommuner som kommer
              att beröras mest, och jag har också haft kontakt med företrädare
              för kyrkan och frivilligorganisationer för att försäkra mig om
              att vi nu samlar alla de krafter som vi har för att se till att
              det blir ett bra mottagande i kommunerna.
            </seg>
            <seg n="67f92f03">
              Integrationsverket räknar med att sluta avtal med ytterligare
              ett 40-tal kommuner. Det finns ett stort engagemang. Det finns
              en stor beredskap för det som nu kommer att ske.
            </seg>
            <seg n="96c536da">
              Den nya prövningen av om det finns hinder för att återvända ska
              göras av Migrationsverket, och redan nästa vecka kommer Migrationsverkets
              ledning att fatta ett antal vägledande beslut så att arbetet med
              prövningen kommer i gång så snabbt som möjligt. Prövningen kommer
              att ske på olika platser i landet men i huvudsak i Helsingfors,
              Göteborg och Flen. Man har en särskild grupp på ett 80-tal personer,
              både handläggare och beslutsfattare, som enbart kommer att arbeta
              med prövningen av just de här ärendena.
            </seg>
            <seg n="534ef24f">
              Det här är ju ingen amnesti, som så många också har påtalat.
              Det är ingen amnesti som säger att före ett visst datum får alla
              stanna. Det är heller inte så att asylärendet ska omprövas, utan
              det som ska prövas är vad som har hänt efter det slutliga beskedet
              om avvisning. Har det hänt någonting i hemlandet som innebär att
              familjen inte kan återvända? Finns det praktiska hinder för verkställighet?
              Finns det medicinska hinder för att återvända? Alla de frågorna
              kommer att ingå i den prövning som nu ska göras. I den bedömningen
              ska barns sociala situation, barns utveckling och anknytning till
              Sverige också vägas in, allt naturligtvis under förutsättning
              att vistelsetiden i Sverige har varit lång.
            </seg>
            <seg n="aaeb7ab4">
              Det görs ingen heltäckande lista på exakt vilka situationer som
              kan leda till uppehållstillstånd. Däremot pekas det på en rad
              olika omständigheter som ska vägas in i den samlade bedömning
              som Migrationsverket ska göra.
            </seg>
            <seg n="7714d570">
              Vi har heller inte fastställt någon exakt tid för vad som är
              en lång tid i Sverige. Vi har sagt att det måste avgöras från
              fall till fall, därför att det här handlar om människor, och människors
              liv ser väldigt olika ut. Det här handlar om människor, och alla
              deras skäl ser väldigt olika ut. Därför måste man ha en flexibilitet.
              En lång tid för en familj kanske ser ut på ett sätt och för en
              annan familj på ett annat sätt. Det måste finnas med. Det måste
              finnas en möjlighet att göra bedömningar utifrån varje enskild
              familjs situation.
            </seg>
            <seg n="cf6021b3">
              Det som också ska vägas in i den samlade bedömningen är om den
              sökande medverkar till att fastställa sin identitet. Vidare kommer
              det också, precis som nu, att beaktas om personen har begått brott.
              Finns det sådana saker, finns det säkerhetsrisker, kommer inte
              uppehållstillstånd att beviljas. Allt det här ska ingå i den prövning
              som kommer att göras.
            </seg>
            <seg n="c94f4f0c">
              Med den nya lagen, som kommer att gälla fram till den 31 mars,
              kommer vi att bryta det dödläge, det vakuum som så många människor
              och även samhället har hamnat i. Jag tror också att det kommer
              att skapa möjligheter att få bättre ordning i asylsystemet.
            </seg>
            <seg n="6cfe022b">
              Herr talman! Det finns i dag en misstro mot flyktingpolitiken.
              Det tycker jag också har framkommit i en del av de inlägg som
              har gjorts i debatten i dag. Det finns en oro för att människor
              som faktiskt behöver skydd undan förföljelse inte får det i Sverige.
              Men det finns också en oro i andra änden, nämligen en oro för
              att asylsystemet används för andra syften, att asylsystemet inte
              riktigt förmår skilja ut människor som har begått grova brott,
              inte riktigt förmår skilja ut människor som har begått krigsförbrytelser
              eller brott mot mänskligheten.
            </seg>
            <seg n="59cc0fa5">
              Det här är allvarligt. För att återskapa det förtroende som naturligtvis
              krävs för flyktingpolitiken och för asylsystemet måste det göras
              stora förändringar. Det har genomförts förändringar, men som kammaren
              är väl medveten om håller också väldigt stora förändringar på
              att genomföras.
            </seg>
            <seg n="e123d1ef">
              Alla vet att vi nu ersätter Utlänningsnämnden med en domstolsprövning.
              Vi får en ny instansordning. Vi får en ny processordning. Vi får
              större öppenhet i asylsystemet. Vi förbättrar mottagandet. Vi
              förbättrar utredningarna på Migrationsverket. Vi får en ny lagstiftning
              som just sätter behovet av skydd i fokus, för vi har under den
              senaste tiden sett en förskjutning från behovet av skydd till
              att skälen handlar om sjukdom.
            </seg>
            <seg n="96387b87">
              Jag tror att det är en olycklig förskjutning. Vi måste sätta
              behovet av skydd i fokus. Och den nya lagstiftningen, som utvidgar
              flyktingbegreppet, som utvidgar grunderna för att få skydd i Sverige,
              skapar goda förutsättningar för det. Jag tror att det är oerhört
              viktigt, därför att det är ändå behovet av skydd som är kärnan
              i flyktingpolitiken.
            </seg>
            <seg n="925670ee">
              Samtidigt måste processen vara snabb. Vi har fått ned handläggningstiderna,
              och de allra flesta människor får i dag besked inom fem sex månader.
              Men målet att alla ska få besked inom sex månader ska nås, därför
              att de asylsökande har rätt att ställa kravet på svenska myndigheter
              att få besked i rimlig tid. På samma sätt har svenska myndigheter
              rätt att ställa krav på asylsökande att vara tillgängliga för
              utredning och att medverka till att fastställa sin identitet.
            </seg>
            <seg n="47530e0b">
              Men även när vi har genomfört alla dessa förändringar kommer
              människor att få nej på sina asylansökningar. Jag sade vid den
              förra debatten, men jag vill också säga det igen, att så länge
              vi har en reglerad invandring i en väldigt orättvis värld kommer
              människor att få nej. Det vi då måste göra är att bli bättre på
              att ge stöd till människor att återvända till sina hemländer så
              att vi inte får en ny situation med människor som lever utanför
              samhället.
            </seg>
            <seg n="d035231a">
              Flyktingpolitiken måste fungera på det sättet att när människor
              kommer hit ska de få ett snabbt besked i en rättssäker prövning.
              Får man ett ja ska man få ett snabbt stöd att komma in i samhället,
              och får man ett nej ska man också få stöd att återvända till sitt
              hemland.
            </seg>
            <seg n="cea35483">
              Det här är naturligtvis svårt. Därför behöver stödarbetet även
              omfatta det civila samhället. Det behöver omfatta så många som
              möjligt i vårt samhälle, därför att många som kommer hit kanske
              måste återvända till en sämre situation än vad man skulle ha fått
              i Sverige. Det är därför som vi måste utveckla stödet vad gäller
              återvändandet.
            </seg>
          </u>
          <note type="speaker" n="42ffde6b">
            Anf. 37 TOBIAS BILLSTRÖM (m) replik:
          </note>
          <u who="Q3112958" xml:id="i-7090d371907a008d-5" n="b09e09ca">
            <seg n="173f0df3">
              Herr talman! Min fråga till statsrådet blir: Hur har egentligen
              Barbro Holmberg och Socialdemokraterna tänkt sig att garantera
              att inte människor som lämnat Sverige och följt myndigheternas
              beslut missgynnas? Hur garanterar man att människor som lämnat
              Sverige efter ett negativt beslut, och alltså inte har varit gömda
              i vårt land, inte återkommer och hävdar att så varit fallet?
            </seg>
            <seg n="6eecb1ce">
              Vi kan också konstatera att detta är en amnesti, trots att statsrådet
              säger någonting annat. Det är en amnesti för dem som har varit
              här under, som man säger, en lång tid.
            </seg>
            <seg n="b246952b">
              Nu ställer jag samma fråga till statsrådet som till Göte Wahlström
              och hoppas på ett svar. Hur ska detta kriterium egentligen tillämpas
              av Migrationsverkets handläggare?
            </seg>
            <seg n="680459f5">
              Sedan tycker jag att det är lite patetiskt när Barbro Holmberg
              hävdar att avsaknaden av regler för vad som är lång tid skulle
              gynna den enskilde. Det var faktiskt vad statsrådet sade. Det
              är ju precis tvärtom.
            </seg>
            <seg n="580ad8c3">
              Vi hamnar genom den här lagstiftningen på ruta 1 igen, precis
              i den situation som vi ville att svensk asylpolitik inte skulle
              befinna sig i när riksdagen debatterade den 14 september och tog
              beslutet om den nya instans- och processordningen.
            </seg>
            <seg n="4b8ad394">
              Slutligen är det frågan om bevisvärderingen. Vad tycker Barbro
              Holmberg själv är ett tillräckligt bevis för att man har varit
              gömd? Är det den samlade högen av Icakvitton? Eller är det busskvittot?
              Vad tycker hon själv att Migrationsverkets tjänstemän ska rätta
              sig efter? Vad är rimligt som kriterium för att man de facto har
              varit gömd i Sverige?
            </seg>
          </u>
          <note type="speaker" n="e663117a">
            Anf. 38 Statsrådet BARBRO HOLMBERG (s) replik:
          </note>
          <u who="Q3358782" xml:id="i-2ac7916f2fcca7eb-1" n="bae0f661">
            <seg n="abebbd5a">
              Herr talman! Detta är ingen amnesti. En amnesti handlar om att
              sätta en tidsgräns och fatta ett kollektivt beslut. Detta är fortfarande
              fråga om en individuell prövning där vi prövar om det finns hinder
              för att återvända.
            </seg>
            <seg n="8cef51b5">
              Verkligheten ser trots allt ut så, Tobias Billström. Självklart
              ska flyktingpolitiken fungera så att om man får ett nej ska man
              återvända. Man ska få stöd i att återvända. Så ska det fungera.
              Men sedan har vi verkligheten, där vi ser att antalet människor
              som av olika skäl inte återvänder faktiskt ökar. Då måste vi hitta
              en lösning på det dilemmat. Jag menar att det här är en bra lösning.
              Den ger en möjlighet för människor som har varit här under lång
              tid och som faktiskt inte kan återvända. Vi måste ha ordning och
              reda också i återvändandet. Kan man återvända ska man återvända.
              Kan man inte återvända ska man få uppehållstillstånd. Det är viktigt.
            </seg>
            <seg n="eac3d75f">
              Tobias Billström har vid ett flertal tillfällen i kammaren i
              dag tagit upp frågan om att lika fall ska behandlas lika. Samtidigt
              sade Tobias Billström i sitt inledningsanförande att de som har
              kommit hit och sökt asyl och som har ett arbete ska få stanna.
              Vad är det för likhet i det? Det betyder att en läkare kommer
              att behandlas på ett helt annat sätt än människor som inte har
              en sådan utbildning kommer att bli behandlade på. Det är oerhört
              viktigt att hålla isär flyktingpolitiken å ena sidan den handlar
              om skydd och ska inte handla om något annat än skydd och arbetskraftsinvandring
              å andra sidan.
            </seg>
          </u>
          <note type="speaker" n="c74315ee">
            Anf. 39 TOBIAS BILLSTRÖM (m) replik:
          </note>
          <u who="Q3112958" xml:id="i-7090d371907a008d-6" n="b09e09ca">
            <seg n="e88d0f06">
              Herr talman! Det är fantastiskt att statsrådet säger att det
              inte ska handla om något annat än skydd. Sedan handlar likafullt
              lagförslaget om lång tid, avgränsade grupper och begränsad tid.
              Vi har helt olika uppfattningar om synen på vad som är rättvisa
              i den här frågan.
            </seg>
            <seg n="e7d33994">
              Från moderat sida anser vi att hela lagen är en onödig ordning.
              För dem som har rotat sig och skaffat sig en egen försörjning
              vill vi helt riktigt, som statsrådet är inne på, ge möjlighet
              att skapa sig en framtid i Sverige. Men vi från moderat sida tycker
              att det bästa förslaget är att skapa flera alternativ, två köer.
              Det ska finnas en möjlighet för människor att faktiskt, om de
              har skaffat sig en egen försörjning, gå från att vara asylsökande
              till att bli arbetskraftssökande och lämna asylstadiet. Detta
              har vi utvecklat vid flera olika tillfällen, och jag är förvånad
              över att statsrådet inte tycks vara medveten om den moderata positionen
              i frågorna. Sedan är det att märka att egenförsörjningen i sig
              inte spelar någon roll för era partier över huvud taget. Ni sätter
              inte upp det som ett kriterium ifall människor har rotat sig och
              vill skapa en framtid. Det tycker ni är mindre intressant än vad
              vi tycker. Där ser man skiljelinjen mellan vad som betyder något
              och vad som inte gör det.
            </seg>
            <seg n="dabfbf24">
              Jag fick inget svar från statsrådet om lång tid, bevisvärdering
              och hur man ska hantera detta från Migrationsverkets sida. Det
              är naturligtvis ett fundamentalt problem. Vi tror att man kommer
              att få se många svåra fall framöver under perioden fram till den
              31 mars när den nya instans- och processordningen kommer fram.
              Ansvaret för detta faller inte över våra huvuden eftersom vi är
              det enda parti i kammaren som faktiskt vågar stå upp för rättssäkerhetsprinciperna
              även när det blåser snålt. Det ansvaret faller ytterst dels på
              Barbro Holmberg som migrationsminister, dels på Socialdemokraterna
              och dels på hennes två stödpartier Miljöpartiet och Vänstern.
            </seg>
          </u>
          <note type="speaker" n="f90195b5">
            Anf. 40 Statsrådet BARBRO HOLMBERG (s) replik:
          </note>
          <u who="Q3358782" xml:id="i-2ac7916f2fcca7eb-2" n="bae0f661">
            <seg n="1b5f462d">
              Herr talman! Ja, jag tror också att vi kommer att se många svåra
              fall framöver. Vi kommer att se många svåra fall också efter en
              domstolsprövning. Vi har sett många svåra fall. Det här är naturligtvis
              väldigt svårt. Vi måste se till att vi får ett asylsystem som
              är träffsäkert såtillvida att det handlar om människor som behöver
              skydd.
            </seg>
            <seg n="18e1cf6f">
              Sedan har vi frågan om migration, det vill säga människor som
              rör sig mellan länder av andra skäl, till exempel att de vill
              studera eller arbeta. Den frågan måste skiljas ut från asylsystemet.
              Annars blir allting i ett, och då kommer asylrätten att äventyras.
              Det är oerhört viktigt att hålla de båda systemen isär.
            </seg>
            <seg n="e698084f">
              Jag kan konstatera den moderata hållningen i frågan, det vill
              säga att gå från ett system till ett annat. Systemet att gå från
              att vara asylsökande till arbetskraftsinvandrare är de svenska
              moderaterna ensamma om. Jag kan nämna Kanada som ett exempel.
              Kanada har en politik att försöka rekrytera 300 000 människor.
              Man arbetar aktivt med det, men man håller oerhört tydligt isär
              asyl å ena sidan och rekrytering av arbetskraftsinvandrare å andra
              sidan. Det är också något som många andra länder står fast vid.
              Jag tror att det är oerhört viktigt att göra det.
            </seg>
          </u>
          <note type="speaker" n="fcede967">
            Anf. 41 SVEN BRUS (kd) replik:
          </note>
          <u who="Q5588504" xml:id="i-11074f194ef522e4-1" n="85922417">
            <seg n="c76361a0">
              Herr talman! Jag skulle vilja ta fasta på det Barbro Holmberg
              sade i slutet av sitt anförande om behovet av tillit och trovärdighet
              i den förda politiken. Det är naturligtvis viktigt på alla politikområden
              men kanske alldeles speciellt viktigt på detta känsloladdade område.
              Det är oerhört viktigt att politiken är förutsägbar.
            </seg>
            <seg n="d4528e3d">
              Låt mig backa tillbaka i tankevärlden till den 14 september när
              vi förde debatt om nollställningsförslaget, amnestiförslaget,
              och då ta fasta på vad Barbro Holmberg sade i den debatten och
              det förslag vi nu har att ta ställning till i dag. Jag kan inte
              se någon tro på förutsägbarhet. Det motstånd som vi mötte då i
              debatten kring förslaget om nollställning, amnesti, rimmar illa
              med det förslag som Barbro Holmberg nu ställer sig bakom, som
              faktiskt inte har så stora principiella skillnader. Vad är den
              principiella skillnaden mellan det som vi föreslår i fempartimotionen
              och det som regeringen nu föreslår? Vari ligger förutsägbarheten?
            </seg>
          </u>
          <note type="speaker" n="061a6338">
            Anf. 42 Statsrådet BARBRO HOLMBERG (s) replik:
          </note>
          <u who="Q3358782" xml:id="i-2ac7916f2fcca7eb-3" n="bae0f661">
            <seg n="934def98">
              Herr talman! Sven Brus vill veta skillnaden mellan en amnesti
              och det förslag som riksdagen nu kommer att ta ställning till.
            </seg>
            <seg n="770d7a08">
              En amnesti innebär att sätta en tidsgräns, som Sven Brus är väldigt
              väl medveten om. Där sägs att alla som kommer före en viss tidpunkt
              ska få stanna medan alla som kommer efter en viss tidpunkt ska
              få en vanlig prövning och där ska skyddsbehoven gälla.
            </seg>
            <seg n="45c837f1">
              Det förslag vi nu diskuterar handlar om att alla ska få en individuell
              prövning av om det har uppstått nya skäl mot ett återvändande.
              Det är skäl som ska ha vägts in när man har bedömt asylärendet
              i sig, men det kan ha uppstått nya skäl som har gjort att människor
              har blivit kvar i Sverige under lång tid. Där är den principiella
              skillnaden.
            </seg>
            <seg n="242d841c">
              Sedan var det frågan om tillit. Det finns en misstro mot asylsystemet
              i dag. Jag tar gärna emot Sven Brus uppmaning att försöka hitta
              en konsensus på området. Det är oerhört viktigt att vi arbetar
              för det. Men då måste vi också stå upp för en öppen dörr för människor
              som söker asyl. Människor som är förföljda ska få en fristad i
              Sverige. Men vi måste också stå upp för att vi faktiskt har en
              reglerad invandring. Det är svårt att göra i vissa lägen. Jag
              tror att det finns många, kanske också Sven Brus, som har svårt
              att stå upp för det.
            </seg>
          </u>
          <note type="speaker" n="6319fa90">
            Anf. 43 SVEN BRUS (kd) replik:
          </note>
          <u who="Q5588504" xml:id="i-11074f194ef522e4-2" n="85922417">
            <seg n="4b75b5ca">
              Herr talman! Detta med kollektiva beslut kanske är någonting
              som vi helst skulle vilja avföra från debatten. I det betänkande
              som vi tar ställning till i dag talas det om att den tillfälliga
              ordningen avser möjligheterna att få till stånd en ny prövning
              för vissa grupper som kommit att vistas i Sverige lång tid De
              grupper som genom den nya lagstiftningen ges nya och ökade möjligheter.
              Det talas i många stycken om grupper.
            </seg>
            <seg n="ae851687">
              När vi i fempartimotionen föreslog nollställningen talade vi
              om en tidsförordning som man skulle kunna prövas emot, och självklart
              handlade det om att prövas individuellt mot denna. Vi hade aldrig
              någonsin i vårt förslag sagt att vi skulle bunta ihop alla dessa
              människor och fatta ett kollektivt beslut, utan man skulle prövas
              individuellt om man kunde omfattas av tidsförordningen. Om man
              inte gjorde det hade man å andra sidan full möjlighet att prövas
              på sina skyddsskäl, oavsett om man inte passade in i tidsförordningen.
            </seg>
            <seg n="560681a6">
              Jag väljer inte att kalla dagens förslag ett kollektivt beslut,
              trots att det i texten vid flera tillfällen talas om vissa grupper.
              Jag avstår från att kalla det ett kollektivt beslut. Jag tycker
              att statsrådet också, i ömsesidig respekt för våra argument, skulle
              sluta att kalla amnestiförslaget, eller nollställningsförslaget,
              ett kollektivt beslut. Det tycker jag att vi kunde komma överens
              om.
            </seg>
          </u>
          <note type="speaker" n="d8a50309">
            Anf. 44 Statsrådet BARBRO HOLMBERG (s) replik:
          </note>
          <u who="Q3358782" xml:id="i-2ac7916f2fcca7eb-4" n="bae0f661">
            <seg n="cceb0985">
              Herr talman! Sven Brus får ändå bestämma sig. En allmän amnesti
              det är vad Sven Brus har föreslagit. En allmän amnesti som bland
              andra påskuppropet och Sven Brus har stött är per definition ett
              kollektivt beslut. Man säger att människor som kommit före en
              viss tid ska få stanna. Det är kollektivt i fråga om just skyddsbehovet.
            </seg>
            <seg n="1254dde4">
              Vad vi gör nu är att se om det har hänt någonting efter det att
              människor har fått ett avvisningsbeslut, om det har uppstått oroligheter
              i hemlandet, om det är så att beslutet inte går att verkställa.
              Det är en rad sådana saker som man nu tar ställning till i en
              individuell prövning. Den är väsensskild från en allmän amnesti.
            </seg>
          </u>
          <note type="speaker" n="dd2fb13d">
            Anf. 45 BIRGITTA CARLSSON (c) replik:
          </note>
          <u who="Q4916292" xml:id="i-267029303271f638-5" n="a8318206">
            <seg n="571f555d">
              Herr talman! Först ska jag säga några berömmande ord till Barbro
              Holmberg. Det gäller just att kontakter har tagits med såväl kyrkor
              som det civila samhället och kommuner när det gäller den nya processen.
              Det är viktigt, vill jag påstå, att vi inlemmar hela Sverige i
              den här processen, därför att det handlar om många människor.
            </seg>
            <seg n="df2485a8">
              Barbro Holmberg pratar ganska ofta och gärna om att hon är stolt.
              I den förra debatten pratade hon om att hon var oerhört stolt.
              Jag har väldigt svårt att känna stolthet när jag ser program som
              Uppdrag granskning i förra veckan. Det handlade om att man skickade
              hem en familj med ett apatiskt barn utan att veta vart de tar
              vägen eller vilka möjligheter de har att ordna bostad och att
              få den hjälp och det stöd som de behöver. Senare hade de visst
              till och med bott under en lastbil. Jag kan känna att det inte
              är värdigt ett land som Sverige att hantera människor på det sättet,
              att skicka hem människor utan att veta om det finns någonstans
              där de kan få bosätta sig, om det finns några personer som de
              kan få vistas hos.
            </seg>
            <seg n="94517820">
              Jag har en fråga. Barbro Holmberg sade själv att humanitära skäl
              var ett luddigt begrepp och att det skulle tas bort. Nu kommer
              ett annat begrepp, som heter humanitärt angeläget. Vad ligger
              egentligen bakom detta? Jag frågade Göte Wahlström, men jag fick
              inget reellt svar. Vad betyder humanitärt angeläget?
            </seg>
          </u>
          <note type="speaker" n="de65cbff">
            Anf. 46 Statsrådet BARBRO HOLMBERG (s) replik:
          </note>
          <u who="Q3358782" xml:id="i-2ac7916f2fcca7eb-5" n="bae0f661">
            <seg n="81a8fae0">
              Herr talman! Jag tror, precis som Birgitta Carlsson, att det
              är väldigt viktigt att vi nu samlar alla krafter som finns i samhället
              och att vi över blockgränser och partigränser ger de krafterna
              det stöd som de behöver, för att se till att det blir ett bra
              mottagande i kommunerna och att det blir bra under den tid som
              prövningen pågår. Det tror jag är oerhört viktigt.
            </seg>
            <seg n="3fc28e2e">
              När det sedan gäller Uppdrag granskning finns det en skillnad
              mellan Birgitta Carlsson och mig, och det är att jag inte gör
              bedömningar av ett asylärende utifrån vad jag ser i medierna.
              Det är inte heller min uppgift att göra de individuella bedömningar
              som ligger till grund för de beslut som fattas.
            </seg>
            <seg n="3dea987f">
              Vad vi ska göra i den här kammaren är att fatta politiska beslut,
              att fatta beslut om hur lagstiftningen ska se ut på ett så bra
              sätt som möjligt. Sedan är det myndigheter och så småningom domstolar
              som har alla fakta i de enskilda ärendena och som ska fatta beslut.
            </seg>
            <seg n="754522f1">
              Jag är väldigt öppen för en diskussion med Birgitta Carlsson:
              Hur ska lagstiftningen se ut? Som jag sade lever vi i en orättvis
              värld; det finns väldigt många människor som är fattiga i världen.
              Hur ska vi fånga upp det med flyktingpolitik? Jag tror inte att
              det är möjligt. Jag tror att flyktingpolitik har en begränsad
              möjlighet att lösa problem i världen. Vi kan lösa problem för
              enskilda individer som är förföljda, men när det gäller sociala
              och ekonomiska problem i världen måste vi använda andra metoder,
              som utvecklingsbistånd, utrikespolitik, samarbete i internationella
              organisationer och så vidare.
            </seg>
          </u>
          <note type="speaker" n="dab4e48d">
            Anf. 47 BIRGITTA CARLSSON (c) replik:
          </note>
          <u who="Q4916292" xml:id="i-267029303271f638-6" n="a8318206">
            <seg n="62661d36">
              Herr talman! Jag delar verkligen uppfattningen att vi absolut
              inte löser problemen med svält och fattigdom i världen genom att
              vi ställer upp för ett antal personer i Sverige. Det är två helt
              olika saker som vi pratar om i så fall, tycker jag. Det finns
              andra vägar att gå där.
            </seg>
            <seg n="3dc0bbb4">
              Jag känner en besvikelse. Det låter så bra när Barbro Holmberg
              beskriver vad som händer just nu, men det känns absolut inte som
              något tydligt i detta. Jag är gärna med och diskuterar lagstiftning
              framöver. Som flera talare har sagt tidigare är det viktigt i
              en fråga som denna att vi är många partier som jobbar för att
              Sverige i framtiden verkligen ska ha en generös och human flyktingpolitik
              för de människor som söker sig hit.
            </seg>
            <seg n="81cdabc5">
              Just nu kanske man kan tycka att det är lugnt i många länder,
              att det inte finns så många krigshärdar och annat som gör att
              människor har den typen av problem. Men det finns så mycket annat:
              religion, olika sexuell läggning och olika problem som människor
              kan få beroende på politiska åsikter. De problemen kan många gånger
              vara lika stora för personer som kommer hit. Jag är gärna med
              och jobbar för att Sverige ska vara ledande i detta och att vi
              ska jobba för att även hela Europa ska vara med och ta det ansvaret,
              att hjälpa människor som behöver få en fristad i ett annat land
              än sitt eget.
            </seg>
          </u>
          <note type="speaker" n="c9a3bb7a">
            Anf. 48 Statsrådet BARBRO HOLMBERG (s) replik:
          </note>
          <u who="Q3358782" xml:id="i-2ac7916f2fcca7eb-6" n="bae0f661">
            <seg n="815a851a">
              Herr talman! Jag är glad att vi är eniga på den punkten. Flyktingpolitiken
              måste handla om att ge skydd till enskilda individer som flyr
              undan förföljelse. Men vi måste bredda diskussionen i Sverige.
              Migration är så oerhört mycket mer än vad flyktingpolitik är.
              Vi vet att det finns ungefär nio tio miljoner flyktingar, och
              antalet går glädjande nog ned. Men vi vet att rörligheten i världen,
              detta att människor söker sig till andra länder, ökar enormt mycket.
            </seg>
            <seg n="8e31cf9d">
              Som jag har sagt tidigare finns det en enorm utvecklingspotential
              i detta. Det är bra för både länder som människor lämnar och länder
              som människor kommer till. Det skapar väldigt mycket utveckling.
            </seg>
            <seg n="082176fd">
              Men det skapar också problem med en ökad rörlighet. Vi ser människosmuggling.
              Vi ser människohandel. Vi ser ett enormt utnyttjande av människor,
              fattiga människor på rikas arbetsmarknad. Men vi ser också ett
              väldigt tryck på asylsystemet, och om vi ska värna asylsystemet
              i en värld där väldigt många människor rör sig måste vi se till
              att flyktingpolitik handlar om människor som är förföljda.
            </seg>
            <seg n="3d57f189">
              Sedan måste vi diskutera att vi måste få bättre migrationsordningar,
              både nationellt, vilket vi arbetar med, och i EU och också globalt.
              Vi måste samarbeta med andra länder för att hantera den ökade
              migrationen på bästa sätt för människor men också för samhällen.
              Det är jag helt övertygad om. Jag ser fram emot en vidgad debatt
              i de här frågorna.
            </seg>
          </u>
          <note type="speaker" n="e3b0fbf9">
            Anf. 49 MAURICIO ROJAS (fp) replik:
          </note>
          <u who="Q2396467" xml:id="i-85238428dc5ecf45-7" n="e0da76ed">
            <seg n="335c6366">
              Herr talman! Jag skulle gärna vilja att ministern kommenterar
              lagrådsyttrandet när det gäller beredningen av ärendet. Lagrådet
              skriver att den beredning som skett i ärendet inte är godtagbar.
              Det är ett väldigt allvarligt påstående. Jag skulle gärna vilja
              att ministern kommenterar det.
            </seg>
            <seg n="636f546f">
              Vi fick höra att Migrationsverket, Integrationsverket och antagligen
              också regeringen är i full färd med att skapa förutsättningar
              för integration och att det ska fungera. Kan du vara lite mer
              precis, inte minst med tanke på att det i städer som Malmö och
              Landskrona är åtta av tio personer som har bott mindre än fem
              år i Sverige som inte har jobb: Vad ska ni göra för att ändra
              detta? Om ni inte ändrar det faller allt annat.
            </seg>
          </u>
          <note type="speaker" n="a30fa9c4">
            Anf. 50 Statsrådet BARBRO HOLMBERG (s) replik:
          </note>
          <u who="Q3358782" xml:id="i-2ac7916f2fcca7eb-7" n="bae0f661">
            <seg n="c72d1c2a">
              Herr talman! Vad gäller beredningen av ärendet började vi förbereda
              en proposition på Regeringskansliet, men som alla väl känner till
              är det här en motion. Det är riksdagen som har ansvarat för beredningen
              av det här ärendet. Jag utgår från att utskottet inte har släppt
              ifrån sig en motion som inte är färdigberedd och att också Mauricio
              Rojas har deltagit i den beredningen. Jag kan läsa i betänkandet
              att det har skett en grundlig genomgång av ärendet i det här fallet.
            </seg>
            <seg n="09e50fca">
              När det gäller de förberedelser som nu sker måste det ske en
              förberedelse så att vi kan ta emot människor som återregistrerar
              sig på Migrationsverket, men man måste också förbereda kommuner
              att ta emot människor. Vi ska inte glömma, som många har sagt
              här, att det handlar om människor som finns i kommunerna redan.
              Det handlar om människor som finns i Sverige redan. Många av de
              här barnen går redan i skolan. En del människor har också arbete.
              Men nu handlar det om att se till att inslussningen i samhället
              går så snabbt som möjligt. Jag är övertygad om att utifrån det
              engagemang som finns i den här frågan så finns det många organisationer
              och ett stort stöd i det civila samhället. Jag är övertygad om
              att det kommer att ske på ett alldeles utmärkt sätt.
            </seg>
          </u>
          <note type="speaker" n="5be7d4d9">
            Anf. 51 MAURICIO ROJAS (fp) replik:
          </note>
          <u who="Q2396467" xml:id="i-85238428dc5ecf45-8" n="e0da76ed">
            <seg n="8b88388a">
              Herr talman! Vad jag kunde förstå av statsrådets svar har hon
              ingen förståelse för Lagrådets yttrande om att den beredning som
              har skett i ärendet inte är godtagbar. De har skrivit så. De refererar
              också till regeringsformen. De menar att det är betänkligt att
              den beredning som hör till utlänningsärendet inte har följts.
              Man har valt motionsvägen det är sant. På det viset har vissa
              formella rekvisita för hur man bereder en proposition inte följts.
              Lagrådet har kritik mot detta. Jag skulle vilja att du preciserar
              på vilket sätt man har missat något här.
            </seg>
            <seg n="55398337">
              Det andra handlar om integrationen. Jag tror att det i det här
              läget krävs mycket mer precisa svar. Man kan inte tala om entusiasmen
              i samhället eller om den goda viljan när vi har över 80 % arbetslöshet
              bland människor som vi har tagit emot på sistone. Då räcker det
              inte med att hänvisa till att det finns en jättepositiv stämning
              nu. Det krävs mera från en regering.
            </seg>
          </u>
          <note type="speaker" n="25e7e10a">
            Anf. 52 Statsrådet BARBRO HOLMBERG (s) replik:
          </note>
          <u who="Q3358782" xml:id="i-2ac7916f2fcca7eb-8" n="bae0f661">
            <seg n="b56d9eee">
              Herr talman! Återigen, när det gäller beredningen tycker jag
              att Göte Wahlström gick igenom väldigt noggrant hur ärendet har
              beretts i utskottet.
            </seg>
            <seg n="146af20a">
              När det gäller integration tror jag att det är oerhört viktigt
              att vi fortsätter att arbeta och bygga vidare på det välfärdssamhälle
              som vi har, att bygga vidare på att motverka diskriminering. Vi
              har skärpt diskrimineringslagstiftningen. Vi kommer också att
              avsätta pengar till Diskrimineringsombudsmannen så att man verkligen
              kan driva de här målen.
            </seg>
            <seg n="00e065e4">
              Grunden för allt är att människor som kommer till Sverige och
              stannar i Sverige ska ha samma rättigheter och samma skyldigheter
              som alla andra som bor här. Det är också lite grann grunden för
              det beslut som fattas i dag. Vi vill inte ha människor som lever
              i samhället men samtidigt utanför. Det finns väldigt många länder,
              om man ser sig om i världen, som på något sätt ser mellan fingrarna
              när det gäller att människor lever i och samtidigt utanför samhället.
              Vi vill inte ha ett sådant samhälle. Det är grunden för en god
              integration.
            </seg>
          </u>
          <note type="speaker" n="dad719d2">
            Anf. 53 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-f6c10709e41f9419-0" n="698b5a56">
            <seg n="76afee7b">
              Herr talman! Det har nu gått nästan två månader sedan vi sist
              debatterade den här frågan. Då röstades tyvärr förslaget från
              fem partier om amnesti ned av en majoritet i riksdagen. Över 150
              000 namnunderskrifter i kyrkornas påskupprop och manifestationer
              på många platser i landet lyckades inte beveka socialdemokrater
              och moderater.
            </seg>
            <seg n="c0849b39">
              Men, herr talman, sedan dess har Socialdemokraterna ändrat ståndpunkt,
              vilket är välkommet. Det förslag som läggs fram i dag är ett steg
              i rätt riktning och innebär förhoppningsvis att många oroliga
              och mycket utsatta människor kommer att få möjlighet att börja
              ett nytt liv i Sverige.
            </seg>
            <seg n="c7f1d11f">
              De människorna har väntat länge. Många har levt gömda under miserabla
              förhållanden. Man kan tycka att det inte kan gå fort nog att ge
              de människor som misshandlats av ett havererat asylsystem upprättelse
              och en ny chans, särskilt med tanke på att under tiden som diskussionen
              har pågått har svårt sjuka barn avvisats.
            </seg>
            <seg n="bd4ee8e6">
              Men, herr talman, dessvärre måste jag nog hålla med de andra
              talare som sagt att det har gått väldigt fort att ta fram förslaget,
              för fort för att vara tillfredsställande när det gäller rättssäkerheten.
              Det finns brister och otydligheter.
            </seg>
            <seg n="f2c769a3">
              Jag har fått många frågor från oroliga asylsökande eller personer
              i deras närhet. Vad tror du om förslaget? Vad är det som gäller?
              Vad är lång tid? Jag kan inte svara. Men jag hoppas verkligen
              att alla förväntningar och förhoppningar som väckts inte kommer
              att grusas. Det är mycket utsatta människors liv vi spelar med.
              Många känner sig svikna i dag för att deras asylskäl inte har
              tagits på allvar. Jag vill inte tänka på hur de kommer att känna
              sig en dag om deras skäl inte bedöms tillräckliga i den nya prövningen.
              Låt inte alla dessa människor svikas ännu en gång! Det är en vädjan
              framför allt till de tre partier som står bakom förslaget.
            </seg>
            <seg n="4e276d2b">
              Men, herr talman, vad händer i framtiden? Det kommer att komma
              nya asylsökande till Sverige. Rättssäkerheten i asylprocessen
              måste bli bättre så att man känner acceptans för de beslut som
              fattas. Det ska inte behövas en sådan här åtgärd någon mer gång.
              Jag tror att med en mer rättssäker asylprocess hade läget varit
              ett helt annat.
            </seg>
            <seg n="7b702f07">
              I den här debatten har det sagts väldigt lite om varför människor
              blir kvar i landet. Man har bara pratat om att människor har blivit
              kvar. Som jag har sagt många gånger tidigare från den här talarstolen
              väljer ingen människa att gömma sig utan verklig anledning och
              att leva i osäkerhet och på andra människors nåder. Rädslan att
              återvända till ett hemland där de utsatts för förföljelse och
              kanske både tortyr och våldtäkt är större än de umbäranden de
              får utstå som gömda.
            </seg>
            <seg n="a782fcdf">
              Herr talman! Listan på exempel där asylpolitiken brustit kan
              göras lång. Jag har sagt det många gånger: Barn som görs till
              vuxna med tveksamma åldersbestämningar, likartade fall som får
              olika utgång, barn som inte hörts men som har haft verkligt traumatiska
              upplevelser, som har sett sina föräldrar misshandlas, våldtas
              eller dödas. Kvinnor avvisas, trots att de riskerar hedersmord,
              på grund av att handläggare saknar tillräcklig kunskap om just
              den platsen i det landet. I går precis som Kalle Larsson nämnde
              fälldes Sverige i Europadomstolen. Ytterligare 30 ärenden handläggs
              vid domstolen för närvarande.
            </seg>
            <seg n="3b11be01">
              Någonting måste vara fel eller ha varit fel. Jag kan naturligtvis
              inte säga att alla inte har fått sin sak rättssäkert prövad, som
              så många har sagt här. Alla har fått sin sak prövad, och de har
              inte befunnits ha asylskäl nog. Men jag säger motsatsen. Det är
              faktiskt så att man inte har fått sin sak prövad på ett rättssäkert
              sätt.
            </seg>
            <seg n="33039a20">
              Herr talman! Det kanske inte är så konstigt att det ibland blir
              som det blir med tvivelaktiga beslut. För någon månad sedan avslöjades
              att en medarbetare på Migrationsverket har porrsurfat med ena
              handen och handlagt ärenden med den andra, och kommer undan med
              en varning och får stanna kvar.
            </seg>
            <seg n="a877d388">
              Samma vecka kommer det också fram att en medarbetare under fem
              års tid lagt undan besvärliga ärenden. Det handlade visserligen
              inte om asylärenden utan om ekonomi.
            </seg>
            <seg n="47687dc1">
              I samma veva dyker det upp att en medarbetare mutats att ge en
              asylsökande uppehållstillstånd. Vad pågår egentligen på Migrationsverket?
              Är detta toppen på isberget, eller råkar det vara en tillfällighet
              att tre händelser uppdagas inom en så kort tidsrymd?
            </seg>
            <seg n="52328fa0">
              Herr talman! Jag hoppas att det bara är en tillfällighet och
              att sådana händelser inte återupprepas.
            </seg>
            <seg n="3f50234e">
              För att undvika att någonting liknande händer så att man måste
              ta till sådana här specifika åtgärder i framtiden måste någonting
              göras. Och asylprocessen i alla dess faser måste upplevas som
              rättssäker. Vi har redan tagit beslut om en ny processordning
              så att de asylsökande ges möjlighet att själva få föra talan.
              Att barn kan ha egna asylskäl framhävs i den nya lagstiftningen.
              Och om några veckor kommer vi att fatta beslut om att förföljelse
              på grund av kön och sexuell läggning kan vara grundande för flyktingstatus.
              Förhoppningsvis kommer också möjligheterna till arbetskraftsinvandring
              att öka.
            </seg>
            <seg n="403d6340">
              Nu har vi chansen att få en asylhantering som är både rättssäker
              och human. Låt oss ta den chansen så att inte särskilda åtgärder
              behöver vidtas igen.
            </seg>
            <seg n="e73126f8">
              Till sist vill jag komma tillbaka till det som Mauricio Rojas
              sade om integration. Nu har Kalle Larsson försvunnit från salen,
              men jag skulle vilja säga till honom att en human flyktingpolitik
              och en human integrationspolitik hör ihop.
            </seg>
            <seg n="b3fee7a7">
              Jag och Folkpartiet vill ha en human flyktingpolitik där vi låter
              människor som behöver skydd i vårt land få stanna. Och jag har
              nämnt en mängd brister i dagens asylpolitik som måste bort. Men
              de som nu får uppehållstillstånd måste också få en human och värdig
              tillvaro i Sverige. Och de måste få tillstånd att komma in i samhället.
            </seg>
            <seg n="d16f4aca">
              Integrationsarbetet ställer krav på oss alla, vilket också diskuterades
              i socialförsäkringsutskottet. Och de organisationer som har agerat
              för amnesti måste också fortsätta att kämpa för att de som kämpat
              för att de ska få stanna också kommer in i samhället på ett bra
              sätt. Fler kommuner än i dag måste ställa upp och ta emot flyktingar.
            </seg>
            <seg n="56224ae2">
              För de människor som får stanna i Sverige måste vi också kunna
              erbjuda ett värdigt liv där de kan försörja sig och sin familj.
            </seg>
          </u>
          <note type="speaker" n="66a74aef">
            Anf. 54 GUSTAV FRIDOLIN (mp):
          </note>
          <u who="Q2029325" xml:id="i-56065db3cf5a0816-0" n="33b46f85">
            <seg n="f47ad275">
              Herr talman! I går hände det igen. Då var det Europadomstolen
              som sade att Sverige hade gjort fel när man försökte avvisa en
              man till Syrien trots att han där riskerade dödsstraff.
            </seg>
            <seg n="d9c989e1">
              Det är inte första gången som internationella organisationer
              satta att bevaka de mänskliga rättigheterna säger att Sverige
              har brustit. Sverige är det land som blivit fällt flest gånger
              för brott mot FN:s tortyrkonvention just för att vi har avvisat
              människor till tortyr.
            </seg>
            <seg n="70565076">
              Europadomstolen har allt oftare gått in och inhiberat avvisningar
              beslutade av de svenska myndigheterna. Organisationer och organ
              som vi har byggt upp på den internationella arenan för att värna
              och skydda de mänskliga rättigheterna, kanske främst i länder
              där vi vet att de systematiskt kränks, har kommit för att försöka
              sätta stopp för delar av den svenska asylpolitiken. Internationella
              humanitära organisationer som vi har lärt känna för deras viktiga
              arbete i krigshärjade eller katastrofdrabbade länder, som Röda
              Korset och Rädda Barnen, arbetar alltmer med att hjälpa asylsökande
              i Sverige.
            </seg>
            <seg n="8e40e9b1">
              På söder i Helsingfors driver Röda Korset ett center för papperslösa
              arbetare och för gömda flyktingar. Rädda Barnen hjälper människor
              barn som hamnat i det helvete som det innebär att leva gömd i
              Sverige.
            </seg>
            <seg n="77743c00">
              När man ser flyktingpolitiken i Sverige på det sättet, genom
              de internationella organisationernas ögon, eller läser de nästan
              knastertorra uttalanden, men ändå chockade uttalanden, som kommer
              från Europadomstolen, då är det klart att man kan skämmas över
              hur svensk flyktingpolitik ser ut.
            </seg>
            <seg n="b2b8a56b">
              I gårdagens Svenska Dagbladet beskrev barnläkaren, docenten Henry
              Ascher, två flyktingfall. Jag ska läsa upp en del av detta.
            </seg>
            <seg n="3e7c0853">
              12-åriga Sabina och hennes mamma utsätts efter långvariga förföljelser
              för en gruppvåldtäkt inför ögonen på pappa och 8-åriga lillebror
              Imer. Svenska myndigheter tror inte på deras asylskäl. Efter tre
              år skickar man tillbaka familjen till förövarna trots att Sabina
              gått in i en livshotande psykos med svåra ångestfyllda hallucinationer.
            </seg>
            <seg n="dba8c6db">
              Migrationsministern talar om att fattigdom inte är ett asylskäl
              och bidrar till kränkningen genom att förneka de övergrepp som
              förstört familjens liv.
            </seg>
            <seg n="268e3225">
              Familjen Limoni har utsatts för liknande minoritetsövergrepp.
              I hemlandet har tonårsbarnen utsatts för maximal traumatisering:
              de fängslades, misshandlades, tvingades av polisen att själva
              begå övergrepp för att till sist bevittna hur polisen kidnappade
              tonårssystern som sedan dess är försvunnen. Ett av familjens barn
              är apatiskt och modern så sjuk att en hjärttransplantation diskuterats.
              Familjen har skickats tillbaka.
            </seg>
            <seg n="6d44566e">
              När man ser Sverige genom flyktingpolitiken skäms man över det
              Sverige som man lever i.
            </seg>
            <seg n="f5939c05">
              Men det finns ett annat Sverige också. Det finns ett Sverige
              som kanske inte i första hand bärs upp av oss som sitter i den
              här kammaren utan av dem som protesterar mot detta, de medmänniskor
              som hjälper flyktingar i den här situationen grannar, elever i
              skolan som har fått en asylsökande i sin klass, människor som
              arbetar med asylsökande personer och som träffar asylsökande personer
              och som har sett vad en asylsökande går igenom.
            </seg>
            <seg n="d61d878c">
              Denna rörelse av människor som har protesterat mot svensk flyktingpolitik
              har växt sig väldigt stark och kraftfull under snart ett års tid.
              Man har samlats bakom kravet på en allmän amnesti. 160 000 människor
              har undertecknat kyrkornas, Sveriges Muslimska Råds, SKTF:s och
              andra fackliga organisationers krav på en amnesti i påskuppropet.
              Man har samlats och krävt att den vidriga flyktingpolitik som
              vi har haft ska bytas mot humanitet.
            </seg>
            <seg n="e92eceeb">
              Herr talman! Vid en första anblick kan det kanske tyckas som
              om den rörelsen har misslyckats. Det har fortfarande inte blivit
              någon amnesti i Sverige. Och även om vi och andra kommer att rösta
              för det senare i dag, finns det risk för att dessa förslag röstas
              ned. Vid en första anblick kan det ses som att människorna som
              demonstrerade på gatorna utanför Riksdagshuset och som samlades
              för sina medmänniskor och krävde amnesti inte har lyckats med
              sina krav. Men det är bara vid en första anblick. Flyktingrörelsen
              har nämligen lyckats vända debatten. Man har lyckats förändra
              delar av politiken.
            </seg>
            <seg n="3506244b">
              Under cirka tio års tid har de förslag som riksdagen fått motta
              om förändringar på asylpolitikens område handlat om inskränkningar,
              om att färre ska få stanna, om att färre ska få möjlighet till
              uppehållstillstånd i Sverige och att man ska skärpa reglerna för
              vilka människor som får en fristad från förföljelse eller misär
              i vårt land.
            </seg>
            <seg n="0c9947aa">
              Nu händer någonting annat. För två månader sedan debatterade
              vi förslaget om att äntligen efterfölja riksdagens krav och lägga
              ned Utlänningsnämnden och få en rättssäkrare asylprövning. Sedan
              dess har det kommit två propositioner till, en om möjligheter
              för tribunalvittnen och en om möjligheter för människor som förföljs
              på grund av kön och sexuell läggning. Ingen av dessa propositioner
              är så bra som Miljöpartiet skulle vilja ha dem. När det gäller
              de två senare har vi skrivit mycket tydliga motioner om hur vi
              skulle vilja förbättra dem. Men det är ändå förslag som har handlat
              om att fler faktiskt ska få stanna i vårt land och få en möjlighet
              att bygga ett tryggt liv här.
            </seg>
            <seg n="80073234">
              Genom budgetförhandlingarna tillkom några saker. Bland annat
              anslogs det pengar för att gömda skolbarn också ska få rätt att
              gå i skolan och för att Sverige ska efterfölja FN:s barnrättskommittés
              krav och låta barn som lever här gå i skola oavsett om man har
              stämplat ordet illegal i deras panna eller inte.
            </seg>
            <seg n="f8372953">
              Så kom det då ett löfte om att alla de människor som tvingats
              gömma sig efter en asylprövning i Sverige, alla de som lever här
              med lagakraftvunna avvisningsbeslut som inte har verkställts,
              ska få en ny prövning och att de flesta av de gömda barnen och
              barnfamiljerna också ska få stanna. Det är det löftet och den
              överenskommelsen som vi nu försöker översätta från en motion till
              en lag.
            </seg>
            <seg n="51547759">
              Den lagen siktar in sig på de människor som har blivit misshandlade
              i det asylsystem som vi tillsammans lägger ned och som försvinner
              den sista mars. Det är människor som inte har fått en rättssäker
              prövning i Utlänningsnämnden. Det är människor som inte blivit
              trodda utifrån sina skäl. Det är människor, till exempel tolvåriga
              Sabina eller familjen Limoni, som inte har fått stanna trots att
              de riskerar förföljelse om de skickas tillbaka. Det är människor
              som nu får en chans till upprättelse.
            </seg>
            <seg n="87ec53eb">
              Den här lagen har sina brister. En av dessa är, som Birgitta
              Carlsson tidigare har tagit upp, att människor som nu skulle ha
              fått en ny prövning men som trots det avvisats innan lagen trätt
              i kraft. Här finns det, tycker jag, en brist i den svenska lagen
              i och med att man inte har kunnat gå in och säga: Nu inhiberar
              vi alla de här fallen vi fortsätter inte med avvisningar i väntan
              på att lagen träder i kraft så att alla de här människorna får
              denna chans. Detta är en brist som har funnits. Tyvärr finns inte
              det här utrymmet i den svenska lagen. Därför faller också Mauricio
              Rojas förslag om inhibition. Det finns alltså i dag inget sådant
              lagrum, inget sådant utrymme, för att stoppa de här avvisningarna.
            </seg>
            <seg n="5eb41611">
              En annan brist är förstås att det är en i vissa delar omfattande
              och någorlunda osäker prövning rörande vilka som ska få och vilka
              som inte får uppehållstillstånd.
            </seg>
            <seg n="18a1722e">
              I Dagens Nyheter för några dagar sedan skrev en sektionschef
              på akutsektionen vid Norra Helsingforss psykiatri:
            </seg>
            <seg n="829093fd">
              Ur psykiatrisk synpunkt är det fullt förklarligt att fenomenet
              med apatiska barn till asylsökande är så vanligt i Sverige. Det
              beror på handläggningstiden och det tillstånd av inlärd hjälplöshet
              som dessa människor försätts i till följd av statens misshandel.
              Man torterar människor genom att låta dem leva i total ovisshet
              om vad framtiden innebär. Ett trauma långt värre än den kroppsliga
              tortyr som dessa människor utsatts för i sina hemländer.
            </seg>
            <seg n="fc2fb42b">
              Det är hårt uttryckt. Men det är sant att den långa, utdragna,
              asylprövningen där människor inte blir trodda och i många fall
              inte ens får framföra sina skäl har misshandlat och brutit ned
              människor. Det bästa för de här människorna vore inte att de ges
              en ny lång prövning, utan det bästa vore att säga att de som har
              varit längre än ett år i Sverige får en nollställning, amnesti.
              Det var också det som fem partier krävde i en motion som vi för
              två månader sedan röstade om. Men den motionen röstades ned.
            </seg>
            <seg n="910fa7e4">
              Då hade vi att välja mellan att lyfta fram de här frågorna, de
              här människoödena, i budgetförhandlingarna och göra dem, som Sven
              Brus uttryckte det, till en bricka i ett maktspel eller att ingenting
              alls göra. Jag förstår Sven Brus indignation i det uttrycket och
              hade också önskat att vår motion om nollställning hade bifallits.
              Men så blev det inte. För oss var det inte ett alternativ att
              ingenting göra. Vi tog tag i Socialdemokraterna som sagt nej till
              amnesti och sade: Det finns människor som lider i vårt land, människor
              som lever under de vidrigaste förhållanden. De bor i Sverige men
              kan inte gå till sjukvården när de blir sjuka. Barnen kan inte
              gå i skola. De kan inte gå till polisen när de blir utsatta för
              brott. De här människorna lever i Sverige men helt utanför samhället.
              Vi måste göra någonting för dem.
            </seg>
            <seg n="c3181fad">
              Jag hade önskat att de borgerliga partierna på samma sätt hade
              tagit tag i Moderaterna när de sade nej. Det gjorde man tyvärr
              inte. I dag har vi upplevt Moderaterna fortsatt säga just nej.
            </seg>
            <seg n="0843377f">
              Herr talman! Låt mig säga några ord om Moderaterna. I EU-debatten
              en sådan har vi ju lite då och då beskylls vi som är kritiska
              till Sveriges EU-medlemskap för att aldrig ha några alternativ.
              Men hur många alternativ vi än presenterar säger man bara: Ni
              är ju mot allt.
            </seg>
            <seg n="4eff85b7">
              En gång fick jag till och med en knapp med texten Nej till allt
              en lite tokrolig knapp. Jag har försökt leta fram den, för i dag
              hade jag velat ge knappen med texten Nej till allt till Tobias
              Billström. Moderaterna är nämligen det parti som inte på något
              sätt har sagt vad man vill göra för de människor som lever under
              nämnda vidriga förhållanden i Sverige. Alla andra partier, till
              och med Socialdemokraterna nu på grund av vårt samarbete, har
              en lösning, en möjlighet till upprättelse för de här människorna
              så här gör vi.
            </seg>
            <seg n="e78c81a0">
              Men Moderaterna säger bara nej. De sade nej till nollställning.
              Nu säger de nej till ny prövning för de här människorna. Varför
              säger de nej till ny prövning? Det är ju lite spännande. De säger
              nej därför att det inte går att räkna de här människorna. Det
              saknas rimliga uppskattningar, står det i Moderaternas reservation.
              Jaha, det finns alltså människor det erkänner ni också som lever
              gömda i Sverige. Men eftersom vi inte kan räkna allihop just därför
              att de lever gömda utanför samhället ska vi inte göra någonting
              för dem.
            </seg>
            <seg n="1db14497">
              Man säger att lagen blir så luddig. Ja, säger jag, jag ger er
              rätt i det. Vi föreslog därför en amnesti som var betydligt mindre
              luddig och som inte innebar en lika ingående prövning utan en
              prövning där det på ett tydligare sätt klargjordes vilka som skulle
              få stanna och vilka som inte skulle få stanna. Också det sade
              ni nej till. Ni är mot nollställning därför att en sådan är för
              tydlig och mot lagen därför att den är för luddig. Vad vill ni
              då ha? Ja, svaret är: Ingenting alls. Eller också säger ni att
              de som har fått arbete kan få stanna.
            </seg>
            <seg n="56cf384c">
              Vi vill också pröva möjligheten till arbetskraftsinvandring och
              har haft en väldigt öppen inställning där och funderat på om det
              finns möjligheter för människor som fått jobb att få stanna. Vi
              tittar närmare på det.
            </seg>
            <seg n="04fe2950">
              Men, hallå, hur blir det för den här gruppen? Om man är gömd
              och lever gömd i Sverige, hur många F-skattsedlar tror ni att
              man då kan få för att få starta ett företag i Sverige? Rätt svar:
              Inga.
            </seg>
            <seg n="828feee8">
              Hur många anställningsintervjuer tror ni att man får gå på om
              man lever gömd i Sverige och inte har ett personnummer och vistas
              här illegalt? Rätt svar: Inga.
            </seg>
            <seg n="5f54e3b7">
              Som gömd kan man inte få jobb i Sverige, åtminstone inte legala
              jobb. Det är alltså en helt utesluten möjlighet för de människor
              som lever här illegalt och har över huvud taget inte med den här
              debatten att göra. Det här är inte en möjlighet för de människor
              som lever under nämnda vidriga förhållanden och som ni nu säger
              nej till vad gäller en ny prövning.
            </seg>
            <seg n="5a5202c0">
              Till Moderaterna säger jag alltså: Er linje är nej till allt.
              Vår linje är att de här människorna ska ges en chans, en möjlighet,
              att bygga ett tryggt liv i Sverige.
            </seg>
            <seg n="93a06742">
              Slutligen, herr talman: Jag skäms över svensk flyktingpolitik
              men är stolt över att vi har lyckats förändra den. Jag är stolt
              över svenskarna. I en opinionsundersökning om det vi i dag ska
              rösta om säger tre av fyra svenskar att de tycker att det beslut
              som vi ska fatta i dag är bra. Tre av fyra av Moderaternas väljare
              säger också att det beslut som vi i dag ska fatta är bra. Bara
              20 % av de egna väljarna tycker att Moderaternas beslut är bra.
              Tre av fyra svenskar tycker alltså att det är bra att de gömda
              flyktingarna får en ny prövning.
            </seg>
            <seg n="ed685cd7">
              Det humanistiska Sverige har rest sig upp och sagt att människor
              inte ska leva på det här sättet i Sverige. Man ska få en ny chans.
              Äntligen följer nu det politiska Sverige efter.
            </seg>
            <seg n="dcae919d">
              Därför, herr talman, vill jag i första hand yrka bifall till
              reservation 6 som innebär ett nollställningsbeslut. Men om den
              reservationen faller kommer Miljöpartiet i slutvoteringen att
              rösta för den motion som lagts fram med bland annat Peter Eriksson
              som undertecknare därför att den motionen innebär en möjlighet
              till upprättelse och en lag som åtminstone betyder att de flesta
              av de gömda barnen och barnfamiljerna får stanna i Sverige.
            </seg>
          </u>
          <note type="speaker" n="b877237c">
            Anf. 55 TOBIAS BILLSTRÖM (m) replik:
          </note>
          <u who="Q3112958" xml:id="i-7090d371907a008d-7" n="b09e09ca">
            <seg n="a6574881">
              Herr talman! Det är så många stora ord från Gustav Fridolin att
              man snart undrar när ballongen ska spricka.
            </seg>
            <seg n="04f54320">
              Först och främst är det ganska relevant att också till Gustav
              Fridolin och hans parti ställa de frågor som jag ställt till Barbro
              Holmberg:
            </seg>
            <seg n="a22cdad3">
              Vad är alltså humanitärt angeläget och vad, Gustav Fridolin,
              mer exakt skiljer humanitärt angeläget från de humanitära skäl
              som du själv från den talarstol där du just nu står dömde ut i
              debatten den 14 september? Vad är det som gör humanitärt angeläget
              mer specifikt? Vad är det som gör det till ett mer rättssäkert
              begrepp än begreppet humanitära skäl?
            </seg>
            <seg n="7ad52429">
              Avslutningsvis vill jag säga: Du måste ha haft lite ideologiskt
              vax i öronen när jag drog diskussionen om vad som egentligen ska
              gälla för arbetskraftsinvandring kontra den problematik med asylsökande
              som vi nu står inför. De människor som har verkställighetshinder,
              Gustav Fridolin, är inte gömda, och det är en stor grupp. De skulle
              kunna gå direkt in, inte minst eftersom de ofta har ett arbete,
              och platsa i den kö som jag beskrev.
            </seg>
            <seg n="398da8bf">
              Du har alltså mina tre frågor om lång tid, om bevisföringen och
              om detta med humanitärt angeläget.
            </seg>
          </u>
          <note type="speaker" n="21876012">
            Anf. 56 GUSTAV FRIDOLIN (mp):
          </note>
          <u who="Q2029325" xml:id="i-56065db3cf5a0816-1" n="33b46f85">
            <seg n="e67cbb4a">
              Herr talman! Tobias Billström svarade över huvud taget inte på
              den fråga som jag tyckte var ganska tydlig: Vad vill ni göra för
              de här människorna? Jo, han sade i och för sig att om det är verkställighetshinder
              ska de få jobba. Det är jättebra. Det finns också med i den överenskommelse
              vi har med regeringen. Om det är ett formellt verkställighetshinder
              ska man få fortsätta att arbeta i Sverige. Vi håller nu på att
              göra den ändringen i utlänningsförordningen. Det är jättebra att
              du lyfter fram det. Men du sade ingenting om hur vi ska göra med
              de människor som tvingas leva gömda i Sverige. Du svarade alltså
              inte på min fråga. Man kan tycka att jag inte ska behöva svara
              på dina frågor, men jag är inte den tjuriga typen, så jag ska
              försöka svara på dem.
            </seg>
            <seg n="df61753b">
              Fråga 1: Vad är lång tid? Lång tid är inte ett helt precist begrepp.
              I förarbetena definieras det som några år, men man pekar också
              på att för ett litet barn som levt det mesta av sin tid i Sverige
              kan lång tid vara en kortare tid än för ett äldre barn som kanske
              fortfarande har någon stark anknytning till sitt gamla hemland.
              Därför kommer det att bli en prövning av vad lång tid är i varje
              enskilt fall. Det har välkomnats av bland annat Rädda Barnen,
              som säger att man välkomnar att den prövning av verkställighetshinder
              som aviseras i lagförslaget i stor utsträckning kommer att ta
              hänsyn till barns förhållanden. Vi hade önskat att det var mera
              precist, vi hade önskat att det var nollställning. Men det röstade
              Moderaterna ned tillsammans med Socialdemokraterna.
            </seg>
            <seg n="d45c92b7">
              Fråga 2: Bevisprövningen. Har vi någon gång i riksdagen när vi
              haft en fråga om att stifta en lag bestämt hur myndigheten eller
              domstolen ska sköta bevisprövningen? Eller är det en fråga som
              ligger på domstolen eller myndigheten? Bevisprövningen ligger
              på domstolen och myndigheten. Det är väldigt konstigt att diskutera
              Konsumkvitton i riksdagens talarstol.
            </seg>
            <seg n="d8f69d7d">
              Fråga 3: Vad är humanitärt angeläget? Humanitära skäl har det
              problemet att det har blivit en praxisförskjutning. Medan de apatiska
              barnen fick möjlighet att stanna för några år sedan har det nu
              blivit så hård praxis att man inte längre låter människor stanna
              under det förbehållet. Därför introducerar vi ett nytt begrepp
              som gäller fram till den 31 mars: humanitärt angeläget. I förarbetena
              stod det att detta syftar till att ge en vidare tolkning, att
              den gamla praxisen ska gälla och att detta framför allt handlar
              om att samhällets tidigare intresse av en reglerad invandring
              inte längre väger lika tungt. Så tydliga skrivningar har jag sällan
              sett i utlänningslagssammanhang.
            </seg>
          </u>
          <note type="speaker" n="1b3c9453">
            Anf. 57 TOBIAS BILLSTRÖM (m) replik:
          </note>
          <u who="Q3112958" xml:id="i-7090d371907a008d-8" n="b09e09ca">
            <seg n="290a7313">
              Herr talman! Så fick vi svaren, eller rättare sagt fick vi ingenting.
              Barnens förhållanden ja, då är vi tillbaka på ruta 1, precis på
              den punkt där Lagrådet riktade sin skarpaste kritik. Det innebär
              att lika fall kommer att behandlas olika därför att man inte har
              preciserat vad som egentligen ska vara grunden för bedömningen.
            </seg>
            <seg n="abaf2d59">
              Fråga 2 om bevisprövningen: Jag hade inte väntat mig någon precisering.
              Vid den utskottsutfrågning som hölls av socialförsäkringsutskottet
              med generaldirektören för Migrationsverket framgick det klart
              och tydligt hur komplicerad man redan i dag bedömer att den här
              frågan kommer att vara. Problemet är, Gustav Fridolin, att ni
              hänger upp hela bedömningen på just bevisprövningen. Man måste
              kunna visa att man de facto har varit gömd. Hur ska man kunna
              göra det? Du har själv just stått och berättat om alla de problem
              som uppstår för de personer som befinner sig i den situationen.
            </seg>
            <seg n="6ceb76e8">
              Slutligen hann du inte utveckla det, men jag kan inte se att
              begreppet humanitärt angeläget på någon punkt är klarare och tydligare
              än det begrepp som mönstrades ut när den nya instans- och processordningen
              antogs.
            </seg>
            <seg n="f6d2918c">
              Du hade synpunkter på vår syn på de personer som befinner sig
              i situationer där de är gömda och en bit ifrån samhället. Vår
              uppfattning är att även de människorna bör kunna ges möjlighet
              att träda ifrån kön där de är asylsökande och bli arbetskraftsinvandrare.
              Därmed har vi löst också den problematiken. Detta har vi utvecklat
              i tre olika motioner, Gustav Fridolin. Har du inte vid något tillfälle
              sedan maj i år läst de moderata motionerna och studerat innehållet
              i dem? Jag tror inte du har gjort det. Jag tror också att det
              är därför du har missförstått. Jag ser att du ser lite konfunderad
              ut uppe i talarstolen. Ta en extra funderare på det här och utveckla
              i din replik lite mer vad du tycker är så problematiskt i den
              moderata politiken. Jag anser inte att vårt förslag är otydligt
              eller okonkret.
            </seg>
          </u>
          <note type="speaker" n="aedf8604">
            Anf. 58 GUSTAV FRIDOLIN (mp) replik:
          </note>
          <u who="Q2029325" xml:id="i-56065db3cf5a0816-2" n="33b46f85">
            <seg n="dd959429">
              Herr talman! Jag vet inte om du vet vad det innebär att leva
              gömd i Sverige, Tobias Billström. Men det innebär till exempel
              att man är rädd varenda gång det ringer på dörren därför att polisen
              har beskedet att de ska ut ur landet. Om du av något skäl stöter
              på en polis, till exempel genom att du söker vård och det upptäcks
              att du inte finns i datasystemet och det på något sätt går till
              polisen, blir du utkastad ur Sverige. Hur kan du med de möjligheterna
              gå till en myndighet och söka om att bli arbetskraftsinvandrare?
              Eller ska du börja söka jobb först? Hur ska du kunna svara på
              platsannonser när du är rädd för att bli utvisad därför att du
              befinner dig här i enlighet med vad myndigheterna klassar som
              illegalt? Det hänger inte ihop. Ni har ingen lösning för de här
              människorna. Säg det då, tänk över det, och kanske ni kommer fram
              till att den här motionen trots allt är ganska bra.
            </seg>
            <seg n="d25df77c">
              Herr talman! Humanitära skäl frågades det om. Humanitära skäl
              är fortfarande inte utmönstrade ur lagen, utan de försvinner den
              31 mars. Nu inför vi till den 31 mars begreppet humanitärt angeläget
              där vi direkt i lagparagrafen tydliggör vilka saker man särskilt
              ska beakta. I lagparagrafen står det: Vid prövningen ska särskilt
              beaktas om utlänningen varit lång tid i Sverige och om den antingen
              har varit på sådant sätt att man inte kan avvisas på grund av
              oroligheter i hemlandet eller det skulle skada barns sociala situation
              att avvisas till hemlandet. Det är detta som välkomnas av Rädda
              Barnen. Man välkomnar att den prövning av verkställighetshinder
              som aviseras i stor utsträckning kommer att ta hänsyn till barns
              förhållanden.
            </seg>
            <seg n="b8c9b4b6">
              Herr talman! Jag konstaterar att Tobias Billström i sitt inledningsanförande
              talade om att vänsterkartellen, som han så käckt kallade den,
              har en oförmåga att styra Sverige. Jag konstaterar att vi efter
              budgetförhandlingarna med Socialdemokraterna och Vänsterpartiet
              nu kan presentera en motion som leder till att många människor
              ges möjlighet till en upprättelse. Flyktingpolitiken i det borgerliga
              lägret ger vid handen att Kristdemokraternas Stefan Attefall kallar
              det Folkpartiet håller på med i flyktingpolitiken, där man blandar
              in Frankrike, för kommandopolitik. De tre andra borgerliga partierna
              beskyller Moderaterna och säger att det är skamligt och hutlöst
              när man inte hittar en lösning för de här människorna.
            </seg>
            <seg n="ed2a7f38">
              Ni har nog större problem att enas om någonting i flyktingpolitiken
              än vi som nu visar på en möjlighet till upprättelse för de här
              människorna.
            </seg>
          </u>
          <note type="speaker" n="06005eab">
            Anf. 59 GÖRAN LINDBLAD (m):
          </note>
          <u who="Q326524" xml:id="i-4ac521635be70f22-0" n="1c7a0379">
            <seg n="87f37c5a">
              Herr talman! Återigen har migrationsminister Barbro Holmberg
              stått här i kammaren och hävdat att Sverige har en bra flyktingpolitik.
              Det är enastående konstigt med tanke på att riksdagen så sent
              som i september, i anslutning till debatten den 14 september,
              beslutade att vi ska ha en helt annan instans- och processordning
              och alltså underkände den gamla flyktingpolitiken. Men det är
              väl ingen tvekan om att Socialdemokraterna dras baklänges in i
              framtiden i migrationsfrågor.
            </seg>
            <seg n="f8a8c7db">
              Barbro Holmberg räknade för övrigt själv upp i sitt anförande
              de förändringar som kommer att införas. Då är det underligt att
              hävda att allt har varit bra, allt är bra och att allt kommer
              att bli bra nu igen. Mycket underligt, tycker jag.
            </seg>
            <seg n="da32c095">
              Dagens debatt utgör slutpunkten för ett cyniskt apspel, tycker
              jag. Det började redan före debatten i september vid nattliga
              överläggningar mellan regeringen och samarbetspartierna Vänstern
              och Miljöpartiet. Det är knappast någon som helst tvekan om att
              det är den socialdemokratiska regeringen och dess stödpartier
              som bär ansvaret för dagens situation i asyl-, flykting- och migrationspolitiken
              i stort. Man har haft makten i tio år. Man har under de två senaste
              mandatperioderna förlitat sig på en och samma budgetmajoritet
              där regeringen haft stöd av Vänstern och Miljöpartiet för att
              få igenom sin politik. Sakta, sakta har det nu börjat ändras lite
              grann, men inte tillräckligt. Insikten har inte nått Regeringskansliet.
              I stället är det makten som gäller, herr talman, makten och inte
              de enskilda människor som drabbas av olyckliga beslut eller brist
              på beslut eller brist på kraft och förmåga att se vad som gäller
              i verkligheten. I stället har man varit inlåst i ett tekniskt
              byråkratiskt system när det gäller migrationspolitiken.
            </seg>
            <seg n="6d1e11eb">
              Vänstern och Miljöpartiet bär naturligtvis också ett tungt ansvar
              för den här politiken. Varför ultimatum under årets budgetförhandlingar?
              Varför inte förra året eller året innan och varför inte redan
              under förra mandatperioden? Det har ju inte varit okänt att man
              från de partierna redan då tyckte att vi skulle ha en annan asyl-
              och migrationspolitik. Nej, i stället satte man makten före, makten
              att ha inflytande över andra frågor, makten att få vara delaktig
              i regeringsarbetet, om än inte sitta i regeringen. Därför lämnade
              man de enskilda människorna i sticket.
            </seg>
            <seg n="3c22028a">
              Men nu när vi är i nära anslutning till ett val ställer man ett
              ultimatum som man vet att Socialdemokraterna har svårt att backa
              ifrån. Sedan säger man att man har vunnit stort. Visserligen är
              det beslut som fattas här i dag ett steg i rätt riktning, men
              det kommer ju alldeles för sent.
            </seg>
            <seg n="56b66f83">
              När det gäller diskussionen om humanitärt angeläget och humanitära
              skäl hoppas jag verkligen att det nya begreppet humanitärt angeläget
              som är luddigt innebär att till exempel statslösa palestinier
              med automatik kommer att kunna få stanna. Praxisen när det gäller
              humanitära skäl har ju inte omfattat dem, andra statslösa eller
              flyktingar från Iran. I dag skickar man tillbaka dem till Iran
              och säger att om de bara inte berättar att de är homosexuella
              eller inte berättar det ena eller det andra är det inte farligt
              att åka tillbaka dit. Då blir man kanske inte stenad, satt i fängelse
              eller utsatt för den förskräckliga mullaregimens terror i sitt
              hemland.
            </seg>
            <seg n="dd9946db">
              Det har varit många olika argument i den här debatten, men för
              mig är det obegripligt att man kan hävda att det är orättvist
              mot dem som redan har åkt härifrån att fatta ett nytt beslut i
              dag. Så det är alltså bättre att man inte ändrar sig? Är det bättre
              att man låter ett dåligt beslut fortsätta att vara ett dåligt
              beslut för fler bara för att det är rättvist? Den typen av argument
              är ju rena bolsjevismen, att det är bättre att alla har det dåligt
              än att vi rättar till det för några. Jag begriper mig inte på
              det argumentet.
            </seg>
            <seg n="a7b11174">
              Herr talman! För egen del röstade jag med minoriteten i september
              för en amnesti, även om jag inte tyckte att det var ett perfekt
              och bra förslag, men resultatet av det förslaget var betydligt
              bättre än resultatet av ett avslag. Därför kommer också resultatet
              av dagens beslut att vara bättre än att avslå förslaget.
            </seg>
            <seg n="e524d85f">
              Även dagens majoritetsförslag är dock illa förberett. Det har
              inte beretts i den ordning som man kan förvänta sig. Det hade
              varit mycket bättre med en proposition från regeringen som man
              hade kunnat hantera i vanlig ordning i stället för att ha en ihopslängd
              motion från en kompromiss som träffades en mörk natt att behandla.
            </seg>
            <seg n="860324bb">
              Vi ledamöter i den här kammaren måste faktiskt i första hand
              se till människorna och inte till principerna. Vi måste se individen,
              och vi måste våga ge människor makt verklig empowerment och inflytande.
              Mauricio Rojas var inne på detta tidigare när han talade en hel
              del om vikten av att låta de människor som har invandrat hit få
              makt över sina egna liv. Jag håller med om att det är alldeles
              avgörande om vi ska kunna ha en vettig migrationspolitik i Sverige
              att vi låter människor arbeta och försörja sig, att det blir en
              rättighet och en skyldighet att arbeta, att arbetslinjen återigen
              ska gälla såväl svenskar som invandrare. Det tycker jag är alldeles
              självklart och naturligt.
            </seg>
            <seg n="fce0a006">
              Herr talman! Det svenska asylsystemet har orsakat enorm skada
              för många människor. Barbro Holmberg tycker fortfarande att systemet
              har varit bra. Även om jag kan instämma i en hel del av kritiken
              i den moderata reservationen kommer jag i dag att rösta för Folkpartiets
              förslag som jag tycker ligger min åsikt närmast. Men även det
              förslaget saknar vissa delar. Till exempel finns inte den delen
              med som fanns med i en alliansreservation i samband med den förra
              debatten om arbetskraftsinvandring.
            </seg>
            <seg n="75e91dde">
              Jag tycker att det är alldeles självklart att man i dag skulle
              ha tagit hänsyn till möjligheten att ge en stor grupp människor
              av de gömda att få uppehållstillstånd på grund av att de kan få
              ett arbete. Gustav Fridolin har fel i att det inte är många som
              arbetar. Det är faktiskt en majoritet av de gömda förutom barnen
              och de sjuka som har någon form av arbete, men i den svarta sektorn.
              Det är klart att man då inte kan ha F-skattsedel och inte kan
              betala skatt och sociala avgifter.
            </seg>
            <seg n="a487b759">
              Om jag anställer en gömd tandläkare hos mig i min praktik har
              jag inga möjligheter att göra rätt för det på något som helst
              sätt. Men detta pågår här och där ute i samhället. Jag har träffat
              många gömda asylsökande som har flera jobb. De måste ha tre fyra
              jobb eftersom de får så dåligt betalt, inte omfattas av några
              sociala system och utnyttjas på olika sätt. Det här borde vi komma
              ifrån. Det är skamligt att man har en stor grupp människor i en
              särskild sektor som inte omfattas av de sociala systemen.
            </seg>
            <seg n="85c1f47d">
              Vi i Sverige skulle kunna tillgodogöra oss nyttan och kunskapen.
              Många av dessa människor har en bra utbildning. De är högutbildade
              akademiker eller har en bra yrkesutbildning. De skulle faktiskt
              kunna göra stor nytta i det svenska samhället. Alltså: Automatiskt
              uppehållstillstånd för dem som har eller skulle kunna få ett arbete.
            </seg>
            <seg n="35c93b2a">
              Kalle Larsson inledde med kristallnatten, och det var jättebra.
              Den får absolut inte upprepas. Det som hände var förfärligt. Det
              var många flyktingar i rörelse, och människor avrättades huller
              om buller. Det var miljontals människor som led under naziregimen.
            </seg>
            <seg n="d63ab939">
              Men sedan kom Kalle Larsson raskt in på att han ville ha en annan
              världsordning under förespegling av att en sådan skulle minska
              flyktingströmmarna. Men Kalle Larssons världsordning torde väl
              vara den kommunistiska världsordningen. Inget politiskt system
              någonstans i världen har skapat så mycket lidande och så stora
              flyktingströmmar som skulle ha varit ännu större om människor
              hade kunnat fly. Man blev ju skjuten vid gränsen utan rättegång
              bara för att man försökte lämna sitt eget land. Det bestraffades
              genast med döden. Gränsvakterna öppnade eld.
            </seg>
            <seg n="171dd28d">
              Herr talman! Dessvärre finns det fortfarande länder med kommunistiska
              regimer, Kina, Kuba, Vietnam, Nordkorea och ett antal andra länder.
              Många människor flyr därifrån, men alla kan inte göra det. Och
              det är den världsordningen som Kalle Larsson vill ha. Men bevare
              oss väl för det.
            </seg>
            <seg n="dc56e3d8">
              Allra sist har jag ändå en förhoppning om att den här debatten
              i någon mån liksom den förra debatten den 14 september innebär
              en startpunkt för ett nytt förhållningssätt i Sveriges riksdag
              till migration och asylpolitik och att regeringen, även om den
              hittills har släpats baklänges in i framtiden, ändå så småningom
              kommer att inse att migration är en tillgång och inte ett problem.
            </seg>
          </u>
          <note type="speaker" n="7aefd852">
            Anf. 60 GUSTAV FRIDOLIN (mp) replik:
          </note>
          <u who="Q2029325" xml:id="i-56065db3cf5a0816-3" n="33b46f85">
            <seg n="6fc32c4d">
              Herr talman! Tack, Göran Lindblad, för ett i vissa stycken väl
              genomtänkt anförande. Jag vill gärna understryka det som Göran
              Lindblad säger, att många av de människor som lever gömda har
              ett eller flera arbeten och utnyttjas mycket hårt på den svarta
              arbetsmarkanden eftersom de inte har några rättigheter eller möjligheter.
              Det är också därför som flera fackliga organisationer har slutit
              upp bakom kravet på en amnesti, en nollställning för dessa människor.
            </seg>
            <seg n="1d9b7a64">
              Det jag sade i mitt anförande var att det nog är väldigt svårt
              för de människor som lever gömda att peka på möjligheten till
              arbetskraftsinvandring. Om de söker upp en myndighet kommer de
              rimligen att avvisas från Sverige. Därför behövs det en ny lagstiftning,
              och det vet jag ju att också Göran Lindblad omhuldar. Men den
              moderata partilinjen erbjuder inga möjligheter för dessa människor.
              Jag gissar också att det är därför som Göran Lindblad inte kommer
              att rösta med den moderata partilinjen i dag.
            </seg>
            <seg n="55afc211">
              Herr talman! Låt mig också konstatera att vi har en moderat i
              talarstolen som beskyller den moderata argumentationen för bolsjevism,
              och det kan man ju hålla med om. Men sedan kritiserar han Miljöpartiet
              för att inte driva frågan tillräckligt hårt eller tillräckligt
              tidigt i budgetförhandlingarna. Det kan finnas en viss dubbelhet
              där.
            </seg>
            <seg n="5a7ab397">
              I den förra budgetförhandlingen lyckades vi få igenom att Utlänningsnämnden
              äntligen skulle läggas ned. Det var, som Göran Lindblad också
              underströk, en viktig seger för rättssäkerheten i landet. Budgetförhandlingarna
              slutade med att det blev möjligt till upprättelse för många av
              de människor som har misshandlats i det dåligt fungerande asylsystemet
              som nu läggs ned.
            </seg>
            <seg n="6bc3dec2">
              Jag tycker att det finns anledning att vara stolt över dessa
              två resultat av budgetförhandlingarna, även om det skulle ha krävts
              väldigt mycket mer för att man skulle kunna vara nöjd. Så länge
              människor avvisas från Sverige till länder där de lever med risk
              för förföljelse, med risk för att bli stenade, där de lever i
              misär så kommer jag inte att vara nöjd. Men det är två tydliga
              framsteg som har kommit ut av vårt samarbete.
            </seg>
          </u>
          <note type="speaker" n="32da988c">
            Anf. 61 GÖRAN LINDBLAD (m) replik:
          </note>
          <u who="Q326524" xml:id="i-4ac521635be70f22-1" n="1c7a0379">
            <seg n="8bcc206c">
              Herr talman! Då vill jag fråga Gustav Fridolin om han är beredd
              att medverka till att vi får en öppen arbetskraftsinvandring.
              Är Miljöpartiet berett att driva den linjen?
            </seg>
            <seg n="42fc0e28">
              Jag vet att Kalle Larsson och jag hade en diskussion om det i
              september, och då hänvisade han bara till utredningen. Men den
              byråkratiska hållningen kanske inte Gustav Fridolin har. Så jag
              hoppas på ett samarbete när det gäller en medverkan till arbetskraftsinvandring
              och det så fort som möjligt. Det skulle också kunna innebära en
              lösning för de gömda som möjligen inte omfattas av de tillfälliga
              asylregler som riksdagen nu kommer att besluta om i dag. Det kan
              finnas ett antal som då skulle kunna söka uppehållstillstånd som
              arbetskraftsinvandrare.
            </seg>
            <seg n="592a023d">
              Många asylsökande arbetar på sådana arbetsplatser att de skulle
              kunna få jobben omvandlade till legala arbeten över en natt, om
              de hade möjlighet att få uppehållstillstånd. Det är den ena biten.
            </seg>
            <seg n="f1dfc591">
              Jag ska ge Gustav Fridolin en chans att svara. Han hävdar att
              i förra årets budgetförhandling fick man igenom detta om Utlänningsnämnden.
              Men vad gjorde ni året innan och hela förra mandatperioden? Varför
              har inte samarbetspartierna, om ni nu inte varit så kraftigt drivande
              i den här frågan i annat än retoriken, gjort någonting i de förhandlingar
              som ni har haft med er koalitionspartner Socialdemokraterna?
            </seg>
          </u>
          <note type="speaker" n="11aa771b">
            Anf. 62 GUSTAV FRIDOLIN (mp) replik:
          </note>
          <u who="Q2029325" xml:id="i-56065db3cf5a0816-4" n="33b46f85">
            <seg n="2941cae2">
              Herr talman! Nu blev det en viss dubbelhet igen här. Tidigare
              var förslaget som nu läggs fram och som Göran Lindblad i och för
              sig välkomnar lite dåligt berett, och i nästa andetag ska vi ändra
              hela migrationspolitiken och öppna upp för arbetskraftsinvandring
              utan att invänta den utredning som sitter.
            </seg>
            <seg n="2bc17639">
              Göran Lindblad vet ju mycket väl att anledningen till att denna
              utredning faktiskt är på plats är just ett samarbete mellan de
              borgerliga partierna och Miljöpartiet. Det var vi tillsammans
              som pekade på att Sverige måste bli ett öppnare land både genom
              en humanare flyktingpolitik där har vi tyvärr inte med oss Moderaterna
              längre och genom att ge människor möjlighet att arbetskraftsinvandra
              hit.
            </seg>
            <seg n="f56c6822">
              Nu sitter en utredning som har i syfte att titta på just legala
              vägar till arbetskraftsinvandring. Jag hoppas att den kommer med
              bra lösningar som jag och Göran Lindblad kommer att vara om inte
              helt nöjda med så åtminstone se som en bra öppning för framtiden.
            </seg>
            <seg n="310e087a">
              Herr talman! Sedan gav Göran Lindblad mig en möjlighet att visa
              på vad vi har gjort. På det flyktingpolitiska området kan vi visa
              att vi håller på att ersätta en tragisk, rättsosäker ordning där
              människor har misshandlats i asylsystemet med en rättssäker prövning
              med full muntlighet i domstolar. Utlänningsnämnden läggs ned den
              31 mars.
            </seg>
            <seg n="47eb709c">
              Vi kan efter dagens beslut också visa på att det samarbete vi
              har faktiskt leder fram till att människor som levt under de här
              fruktansvärda förhållandena kan få en chans att stanna, att de
              flesta gömda barn och barnfamiljer ska få stanna i Sverige. Jag
              tycker att det är bra.
            </seg>
            <seg n="556800e8">
              Jag hade önskat att vi kommit längre. Jag hade önskat att vi
              hade lyckats ännu mer. Det vet Göran Lindblad. Men argumentationen
              och kritiken ekar ju lite ihåligt när den kommer från en riksdagsledamot
              som är i opposition mot sitt eget parti som inget vill göra för
              de gömda människorna, från ett parti som inte har ett förslag
              om hur de här människorna ska få en möjlighet till upprättelse
              i Sverige och från en företrädare för en allians som har så olika
              uppfattningar i de här frågorna att man beskyller varandra för
              kommandopolitik och skamlighet.
            </seg>
          </u>
          <note type="speaker" n="d62368ec">
            Anf. 63 GÖRAN LINDBLAD (m) replik:
          </note>
          <u who="Q326524" xml:id="i-4ac521635be70f22-2" n="1c7a0379">
            <seg n="a5b325a2">
              Herr talman! Redan i början av den förra mandatperioden, alltså
              för snart fyra år sedan, fattades ett enhälligt beslut i denna
              riksdag visserligen drog Socialdemokraterna bakåt redan då om
              att ändra instans- och processordningen. Sedan gjorde regeringen
              ingenting. Man lade fram ett halvdant förslag och gjorde sedan
              ingenting förrän nu. Jag vet att Gustav Fridolin inte kan svara
              nu, men för mig är det en gåta varför Miljöpartiet inte drev den
              här frågan kraftigare i budgetförhandlingarna redan då. Det är
              för mig fullständigt obegripligt. Därför tycker jag att man använder
              för stora ord när man säger att man faktiskt har lyckats driva
              den här frågan på ett så pass bra sätt, även om slutresultatet
              äntligen tycks kunna bli ganska så hyggligt.
            </seg>
            <seg n="ef4a0a9e">
              Dessutom gömmer sig Gustav Fridolin bakom en utredning och säger
              att detta måste utredas färdigt. Det står väl alldeles klart för
              alla och envar att en öppen arbetskraftsinvandring, som vi har
              inom hela EU, också skulle kunna omfatta länder utanför EU. Det
              fungerar ju alldeles utmärkt, så det behöver inte utredas på något
              särskilt sätt. Det räcker att konstatera att var och en har möjlighet
              att komma hit och har tre månader på sig att på egen bekostnad
              bevisa att de kan försörja sig och få ett arbete och får då stanna
              på samma villkor som EU-medborgare. Enklare kan det faktiskt inte
              göras.
            </seg>
          </u>
          <note type="speaker" n="13d6aa2c">
            Anf. 64 KALLE LARSSON (v) replik:
          </note>
          <u who="Q5937876" xml:id="i-833965ab9739266d-5" n="8ad8e4ab">
            <seg n="14bb899f">
              Herr talman! Eftersom jag har för avsikt att bemöta de mer balanserade
              delarna av Göran Lindblads anförande ska jag fatta mig kort.
            </seg>
            <seg n="d2773767">
              Jag ska börja med att säga att Göran Lindblad ska ha en eloge.
              Han är en av få ledamöter i sitt parti som har civilkurage nog
              att säga att han är för en generell amnesti, även om han haft
              invändningar i detaljer, och det har vi väl alla haft i kompromissituationer.
            </seg>
            <seg n="5d6ccf20">
              Eftersom jag instämmer i många av de frågor som Gustav Fridolin
              haft tillfälle att ställa tidigare, ska jag nöja mig med en liten
              frågesport med Göran Lindblad. Denna frågesport heter: Vilket
              parti?
            </seg>
            <seg n="4af6565f">
              Vilket parti var det som tillsammans med Socialdemokraterna såg
              till att införa transportörsansvar och utökat transportörsansvar?
            </seg>
            <seg n="b57b4c70">
              Vilket parti var det som var det sista att stödja Socialdemokraterna
              i motståndet mot att införa den nya instans- och processordningen?
            </seg>
            <seg n="25f7ef84">
              Vilket partis huvuddebattör har i dag sagt att myndigheter inte
              har fattat fel beslut, syftande på den ordning som vi hittills
              har haft för avgörande av utlänningsärenden?
            </seg>
            <seg n="5b2836f1">
              Vilket parti stödde Socialdemokraterna i nejet till apatiska
              barns rätt att stanna tidigare i våras?
            </seg>
            <seg n="f0a5611e">
              Och vilket parti var det egentligen som tillsammans med Socialdemokraterna
              sade nej till en flyktingamnesti för några veckor sedan?
            </seg>
            <seg n="dd16ec48">
              Vilket parti? är frågeställningen. Göran Lindblad är än så länge
              svaret skyldig.
            </seg>
          </u>
          <note type="speaker" n="04762ab6">
            Anf. 65 GÖRAN LINDBLAD (m) replik:
          </note>
          <u who="Q326524" xml:id="i-4ac521635be70f22-3" n="1c7a0379">
            <seg n="32ce1f53">
              Herr talman! Det råder ingen som helst tvekan om att Kalle Larsson
              vet min inställning när det gäller asyl- och migrationsfrågor
              i stort. Det råder heller inte någon tvekan om att Kalle Larsson
              känner till att jag har varit en av de personer som har varit
              pådrivande i mitt eget parti för att få ändringar till stånd.
            </seg>
            <seg n="22623825">
              Jag vet att mitt parti har gjort en lång resa och kommit betydligt
              längre i insikt i de här frågorna än regeringspartiet. Vi förordar
              nu en fri arbetskraftsinvandring. Moderaterna är också ett av
              de partier som har drivit frågan om en ny instans- och processordning.
              Det här tycker jag är bra.
            </seg>
            <seg n="cf21aee1">
              Jag tycker att det är alldeles utmärkt att vi nu har ett klimat
              i riksdagen som gör att alla partier kan enas om att den nya instans-
              och processordningen kommer att kunna bli någonting bra.
            </seg>
            <seg n="cb6249f4">
              I övrigt tror jag att Kalle Larsson vet svaret på de övriga frågorna.
            </seg>
          </u>
          <note type="speaker" n="b65084a0">
            Anf. 66 KALLE LARSSON (v) replik:
          </note>
          <u who="Q5937876" xml:id="i-833965ab9739266d-6" n="8ad8e4ab">
            <seg n="670c13b8">
              Herr talman! I sitt anförande frågade Göran Lindblad oss i samarbetspartierna
              varför vi inte har agerat tidigare. Skälet till det är att vi
              nu har lyckats få till stånd förbättringar, som vad jag förstår
              också Göran Lindblad instämmer i är steg i rätt riktning. Det
              är klart att man alltid kan säga att vi borde ha börjat tidigare
              och drivit på hårdare. Men det är trots allt värt att notera att
              våra partiers arbete nu och sedan flera år tillbaka för att förändra
              regeringens inställning faktiskt har inneburit förändringar.
            </seg>
            <seg n="4741c256">
              Man skulle kunna ställa frågan till Göran Lindblad: Varför inledde
              du inte långt tidigare än vad du gjorde ditt arbete för att förändra
              Moderata samlingspartiet? Du har ju ännu icke lyckats.
            </seg>
          </u>
          <note type="speaker" n="69d9353c">
            Anf. 67 GÖRAN LINDBLAD (m) replik:
          </note>
          <u who="Q326524" xml:id="i-4ac521635be70f22-4" n="1c7a0379">
            <seg n="ff44e488">
              Herr talman! Förändringsarbetet inom Moderata samlingspartiet
              skulle kunna föranleda en egen diskussion. Där har vi faktiskt
              kommit väldigt långt. Jag är alldeles övertygad om att utan insatser
              från ett antal personer hade det sett annorlunda ut i dag än vad
              det faktiskt gör.
            </seg>
            <seg n="5533d80a">
              Jag tycker att det är konstigt att Kalle Larsson slår sig för
              bröstet och säger att man har drivit Socialdemokraterna så långt.
              Det har faktiskt gått väldigt sakta. Det har varit åtta år en
              lång period av samarbete utan att man vågat ställa ultimatum förrän
              nu, alldeles före ett nytt val. Jag tycker inte att det är något
              att yvas över. Vänsterpartiet, liksom Miljöpartiet, borde ha ställt
              ett ultimatum långt tidigare. I stället har man glatt sig åt att
              kunna ha inflytande över den ena och den andra frågan. Det, Kalle
              Larsson, ska man inte vara stolt över.
            </seg>
          </u>
          <note n="6d2dd248">
            Överläggningen var härmed avslutad.
          </note>
          <note n="279614df">
            6 § Inskränkt skattskyldighet för Right Livelihood Award-stiftelsen
          </note>
          <note n="f6e9f0ef">
            Föredrogs
          </note>
          <note type="speaker" n="db0bc8f2">
            Anf. 68 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-f6c10709e41f9419-1" n="698b5a56">
            <seg n="6c2afa93">
              Herr talman! Vi har nyss debatterat ett ärende där ett lagförslag
              kom fram snabbt som ögat, om än med vissa brister. Men ibland
              går det sakta, rentav i snigelfart.
            </seg>
            <seg n="917a6cca">
              För exakt ett år sedan fattade skatteutskottet beslutet att ge
              i uppdrag åt regeringen att se över reglerna när det gäller skattebefrielse
              för vissa allmännyttiga stiftelser och andra juridiska personer
              som bedriver allmännyttig verksamhet. I dag pågår fortfarande
              arbetet med att ta fram direktiven till utredningen.
            </seg>
            <seg n="afa5f60d">
              Herr talman! Självklart har Folkpartiet och övriga partier i
              alliansen inget emot att Stiftelsen Right Livelihood Award skattebefrias
              och därmed kan fortsätta att dela ut det så kallade alternativa
              Nobelpriset i Sverige. Vad vi vänder oss emot är att varje gång
              frågan om skattebefrielse för en stiftelse kommer upp måste frågan
              tas upp i riksdagen.
            </seg>
            <seg n="0488d9f5">
              Bedömning av om en stiftelse ska vara skattebefriad måste utgå
              från objektiva kriterier. Därför är det viktigt att det påbörjade
              arbetet med att ta fram regler skyndas på. Vi anser, herr talman,
              att det ska skyndas på rejält så att ett lagförslag kan presenteras
              för riksdagen innan detta riksmöte, 2005/06, har gått till ända.
              Det går som sagt att snabba på om bara viljan finns. Jag yrkar
              bifall till reservationen.
            </seg>
          </u>
          <note type="speaker" n="771af878">
            Anf. 69 ROGER TIEFENSEE (c):
          </note>
          <u who="Q6210672" xml:id="i-8f099b85ec9a3a21-0" n="d700ff53">
            <seg n="03a2fbbb">
              Herr talman! Åhörare och riksdagsledamöter! Den som väntar på
              något gott väntar som bekant aldrig för länge. Dagens beslut om
              att föra in Right Livelihood Award-stiftelsen i inkomstskattelagens
              katalog över allmännyttiga stiftelser som endast ska vara skattskyldiga
              för inkomster på grund av innehav av fastigheter är ett gott beslut.
              Jag har väntat länge på det. Jag har engagerat mig i frågan. Jag
              har interpellerat tidigare finansministern Bosse Ringholm och
              motionerat i frågan. Beslutet är helt avgörande för att Right
              Livelihood Award-stiftelsen på lång sikt ska kunna vara kvar i
              Sverige.
            </seg>
            <seg n="587000a5">
              Man har fått vänta länge. I tio år hade Right Livelihood Award-stiftelsen
              en begäran om att komma in i katalogen liggande hos regeringen
              som sedan avslogs. Efter det kom det påpekanden från Skatteverket
              om att de som fick det så kallade alternativa Nobelpriset inte
              i sig kunde betraktas som allmännyttiga. Därmed skulle det ifrågasättas
              om hela stiftelsen kunde vara allmännyttig. Right Livelihood Award-stiftelsens
              ställning som allmännyttig stiftelse enligt de allmänna ändamålskriterierna
              ifrågasattes. Man fick under flera år leva med en osäkerhet. Därför
              är det bra att man nu kommer in i katalogen och kan arbeta långsiktigt
              och tryggt.
            </seg>
            <seg n="34aaad36">
              Frågan är: Hur är det då med andra stiftelser, som i allmänhetens
              ögon betraktas som allmännyttiga men som inte har haft möjligheten
              att komma in i den här katalogen, där skattesubjekten uttryckligen
              namnges i lagstiftningen? Hur länge ska de som i allmänhetens
              ögon betraktas som allmännyttiga leva i osäkerhet? Hur länge ska
              de få vänta?
            </seg>
            <seg n="b64a0d1f">
              Jag tycker att det är orimligt att ha ändamålskriterier för vilka
              stiftelser som ska betraktas som allmännyttiga som andas 50-tal
              1950-tal. Det pratas om att man ska främja nordiskt samarbete.
              Det naturliga borde väl vara internationellt samarbete? Det pratas
              om att man ska främja svenskt försvar. Men det naturliga borde
              väl vara att stiftelser som jobbar med fredsarbete ska betraktas
              som allmännyttiga? Miljöfrågor saknas helt och hållet. Det är
              alltså hög tid för en översyn. Det är också hög tid att komma
              med lagförslag som gör att vi får en mer modern lagstiftning som
              faktiskt är i linje med vad allmänheten tycker är allmännyttigt
              och att skattemyndigheten ska kunna bedöma stiftelser efter moderna
              ändamålskriterier.
            </seg>
            <seg n="9d0e422b">
              Därför behövs en snabb översyn. Som Anne-Marie Ekström sade före
              mig är det ett år sedan skatteutskottet begärde en sådan översyn,
              och ännu skriver regeringen på direktiven. Hur länge ska de här
              stiftelserna få vänta? Jag vet inte. Vad är rimligt? Skatteutskottets
              majoritet säger att vi inte ska ange några tidsramar. Men vad
              är då rimligt? Vad anser skatteutskottets majoritet vara en rimlig
              väntan? Jag tycker att det skulle vara rimligt att man fick ett
              lagförslag under innevarande mandatperiod, under innevarande riksmöte,
              och yrkar därför bifall till reservationen.
            </seg>
          </u>
          <note type="speaker" n="f45fe030">
            Anf. 70 SUSANNE EBERSTEIN (s):
          </note>
          <u who="Q3370127" xml:id="i-6dc7e45524091878-0" n="f4d3b050">
            <seg n="9f95590b">
              Herr talman! I utskottet är vi överens i själva saken, att stiftelsen
              bedriver en sådan allmännyttig verksamhet att den ska vara inskränkt
              skattskyldig. Precis som tidigare talare har sagt är stiftelselagstiftningen
              gammalmodig. Katalogsystemet är inte särskilt bra. Det finns också
              andra frågor som behöver ses över. Det är helt enkelt så att man
              ska utreda hela stiftelselagstiftningen. Vi har redan gett ett
              sådant uppdrag till regeringen. Därför finns det ingen anledning
              att lägga fast några tidsramar.
            </seg>
            <seg n="a9df6470">
              Jag tycker att det viktigaste är att vi får ett bra och genomarbetat
              förslag. Vi har tidigare under förmiddagen fått höra hur det är
              när det går för fort. Det finns många som har synpunkter på det.
              I det här fallet är det viktigt att vi får en ordentlig utredning,
              att den remissbehandlas och att det kommer ett väl genomarbetat
              svar. Därför yrkar jag bifall till förslaget i betänkandet och
              avslag på reservationen.
            </seg>
          </u>
          <note type="speaker" n="66de8050">
            Anf. 71 PETER RÅDBERG (mp):
          </note>
          <u who="Q6086370" xml:id="i-aa865d208bb9a429-0" n="2416eaab">
            <seg n="27c30557">
              Herr talman! Vi tycker att det här är ett bra förslag och en
              bra verksamhet. Det var faktiskt Miljöpartiet som tog initiativet
              till detta. Stiftelsens ändamål får man ju inte glömma när vi
              diskuterar detta. Det är bland annat att man ska främja vetenskapen,
              forskning. Det handlar om undervisning. Det handlar om att bidra
              till den ekologiska balansen. Detta är oerhört viktigt. Det är
              också så klart fråga om fred och rättvisa. Några av dem som fått
              detta pris har senare fått det så kallade riktiga Nobelpriset.
            </seg>
            <seg n="862c1198">
              Vi tycker att det här är ett jättebra initiativ så att vi, herr
              talman, yrkar också bifall till detta förslag i betänkandet.
            </seg>
          </u>
          <note n="6d2dd248">
            Överläggningen var härmed avslutad.
          </note>
          <note n="ed11265a">
            7 § Tullverkets brottsbekämpning Effektivare uppgiftsbehandling
          </note>
          <note n="f6e9f0ef">
            Föredrogs
          </note>
          <note n="f467fd72">
            Förste vice talmannen konstaterade att ingen talare var anmäld.
          </note>
          <note n="57840e1c">
            8 § Kontroll av postförsändelser
          </note>
          <note n="f6e9f0ef">
            Föredrogs
          </note>
          <note n="f467fd72">
            Förste vice talmannen konstaterade att ingen talare var anmäld.
          </note>
          <note n="4acf9705">
            9 § Granskning av regeringens handläggning av vissa avvisningsärenden
            m.m.
          </note>
          <note n="f6e9f0ef">
            Föredrogs
          </note>
          <note type="speaker" n="817b7389">
            Anf. 72 GÖRAN LENNMARKER (m):
          </note>
          <u who="Q4411204" xml:id="i-8fc06de2e3f398e0-0" n="dd34d1ea">
            <seg n="04c87c0f">
              Herr talman! Nu ska vi behandla ett ärende som är ett resultat
              av konstitutionsutskottets granskningsuppgifter. Det är en särskilt
              reglerad del av konstitutionsutskottets arbete som innebär att
              vi granskar statsrådens tjänsteutövning och regeringsärendenas
              handläggning. Det är en konstitutionell granskning. Det är inte
              egentligen en politisk granskning utan en konstitutionell granskning
              men utförd av politiker. Det är angeläget att säga det, för ibland
              uppstår det missförstånd. Vissa tror kanske att man gör en rent
              politisk granskning. I praktiken innebär det att man kan tycka
              att ett beslut, en åtgärd som regeringen har vidtagit, som man
              sympatiserar med till det politiska innehållet, ändå kan prickas
              för att regeringen har gjort på fel sätt. Det kan också vara tvärtom.
              Ett beslut som man tycker illa om men som ändå har genomförts
              på ett korrekt sätt kan man inte pricka i KU.
            </seg>
            <seg n="2503d64e">
              Det här ärendet handlar om avvisning av två egyptier. Det skedde
              i december 2001, för nästan fyra år sedan. Först, innan jag kommenterar
              själva KU:s betänkande, vill jag säga att terrorism måste bekämpas.
              Det är en del i att hävda rättssamhället att bekämpa terrorism.
              Om människor utsätts för våld, dödas, lemlästas, skadas, är det
              ett brott mot rättssamhällets principer. Därför är själva terroristbekämpningen
              en del av rättssamhället. All terrorism är förbjuden. Man får
              inte använda terrorism ens för ett gott syfte. Även om man har
              ett syfte som det går att sympatisera med är själva terrorismen
              förbjuden som handlingslinje.
            </seg>
            <seg n="2aa4cb5d">
              Dessutom vill jag säga att om nu terroristbekämpning är en del
              av att hävda rättssamhället måste ju också själva terroristbekämpningen
              ske inom de ramar som rättssamhället uppställer. Det har ju varit
              utgångspunkten för konstitutionsutskottets granskning i denna
              del, att vi just följer de principer, de lagar och regler, som
              rättssamhället bygger på.
            </seg>
            <seg n="d84c9ee8">
              Vad säger då konstitutionsutskottet när man granskar avvisningen
              av dessa två terrormisstänkta egyptier i december 2001? Ja, i
              själva grundfrågan, om de misstankar som riktas mot de två männen,
              gör inte KU någon bedömning. Däremot konstaterar vi att beviskrav
              som gäller avvisning inte är desamma som för fällande dom i brottmål
            </seg>
            <seg n="e55c5048">
              Sedan kommer utskottet till fem mycket tydliga slutsatser i det
              här ärendet, och jag tänkte här mycket kort redovisa de slutsatserna.
            </seg>
            <seg n="d50cd116">
              Den första punkten gäller frågan om den icke-tortyrgaranti som
              den svenska regeringen ansåg sig ha fått från den egyptiska regeringen.
              Här kommer konstitutionsutskottet med mycket tydliga påpekanden.
              Ett är att det inte fanns någon plan för uppföljning av denna
              garanti. Dessutom säger vi att vi saknar möjlighet att bedöma
              om de här två männen faktiskt har utsatts för tortyr eller konventionsstridande
              behandling. Vi säger att mycket tyder på att så har skett, men
              vi saknar som utskott kompetens att avgöra om det faktiskt har
              skett. Vår slutsats är dock mycket tydlig i denna del. Vi säger
              att oavsett om tortyr har förekommit eller inte så borde garantin
              inte ha godtagits och lett till att avvisningen verkställdes.
              Det är den centrala slutsats som konstitutionsutskottet drar i
              denna del.
            </seg>
            <seg n="910f7d3a">
              Den andra punkten vi granskat gäller händelserna på Bromma flygplats
              kvällen den 18 december 2001. Det som gäller Säpos, Säkerhetspolisens,
              roll i detta har redan granskats av riksdagens justitieombudsman.
              Det är inte KU:s sak att granska myndigheter, men vi noterar att
              JO har framfört skarp kritik av detta. Även Säpo har, när man
              har uppträtt inför konstitutionsutskottet, faktiskt instämt i
              denna kritik: Så får det inte gå till.
            </seg>
            <seg n="87001927">
              Men vår uppgift har varit att granska regeringens roll i detta.
              Vi har inte kunnat nå fullständig klarhet om regeringens roll
              i detta. Ett skäl till detta är naturligtvis att för frågan ansvarigt
              statsråd inte längre finns bland oss Anna Lindh är död. Ett annat
              är att det inte har funnits tillfredsställande former för hur
              man har dokumenterat vad som faktiskt skett. Här är också KU kritiskt
              och säger att myndighetsutövning mot enskild tydligt måste dokumenteras.
              Det får inte råda oklarhet i hur man utför myndighetsutövning
              inom Regeringskansliet.
            </seg>
            <seg n="8cf130a1">
              Den tredje punkten gäller sedan frågan om överklagande av beslutet.
              Omedelbar verkställighet var möjlig enligt den lagstiftning som
              gällde vid det tillfället. Det är inte så när den nya lagstiftningen
              träder i kraft. Vi konstaterar också att regeringens sätt att
              underrätta om verkställigheten genom rekommenderat brev var korrekt
              med den lagstiftning som gällde, även om vi påpekar att man därutöver
              kunde ha informerat på ett snabbare sätt. Man kunde ju faktiskt
              ha ringt eller på annat sätt gjort beslutet känt för de avvisade
              eller deras ombud även om man följde det korrekta sättet att skicka
              det i rekommenderat brev.
            </seg>
            <seg n="3b0e25cb">
              Den fjärde punkten gäller uppföljning av garantin. Vi konstaterar
              att det inte står i överensstämmelse med FN:s speciella tortyrrapportörs
              riktlinjer och ej heller med den praxis som Röda Korset har. Vi
              konstaterar också att bristen på uppföljning i grunden bygger
              på brist på planering i förväg av hur uppföljningen skulle ske.
              Det är den fjärde punkten där vi har en tydlig kritik av vad som
              har skett.
            </seg>
            <seg n="1e8a04d9">
              Den femte punkten, slutligen, gäller relationerna till FN:s tortyrkommitté.
              Sverige har ju kritiserats av denna för att inte tortyrkommittén
              har fått den information som har funnits och därmed inte har givits
              ett fullgott bedömningsunderlag.
            </seg>
            <seg n="9f6c811a">
              Vi konstaterar att Sverige inte bör kunna utsätta sig för kritik
              från FN:s tortyrkommitté. Det är viktigt att Sverige, som ju driver
              frågor om att bekämpa tortyr, inte själv utsätter sig för kritik
              i detta avseende.
            </seg>
            <seg n="c082f92e">
              Herr talman! När det gäller granskningen av avvisningen av de
              två egyptierna den 18 december 2001 gör konstitutionsutskottet
              en noggrann, tydlig och i sina slutsatser mycket bestämd genomgång
              av vad som har skett, och i de fem punkterna har vi tydligt beskrivit
              vår ståndpunkt när det gäller vad som skedde och vad som borde
              ha skett.
            </seg>
            <seg n="c2fe5aa2">
              Slutligen, herr talman, har vi den andra frågan i det här betänkandet,
              nämligen hur den svenska regeringen agerat när det gäller den
              svenske medborgare som var fången på Guantánamobasen på Kuba.
              Där konstaterar utskottet, till skillnad från i Egyptienärendet,
              att regeringen gjort vad som varit möjligt för att tillgodose
              den fängslade svenskens rätt. I det avseendet riktar vi ingen
              kritik mot regeringen.
            </seg>
          </u>
          <note type="speaker" n="23bb320b">
            Anf. 73 PÄR AXEL SAHLBERG (s):
          </note>
          <u who="Q6088379" xml:id="i-cab4192ce3ad7471-0" n="1d5e4fff">
            <seg n="d2851e43">
              Herr talman! KU har åter granskat utvisningen av de två terrormisstänkta
              egyptierna. Under mellantiden har också JO granskat Säkerhetspolisens
              ansvar för händelseförloppet. När vi nu kommer tillbaka till de
              här frågorna gör vi det i ett särskilt betänkande tillsammans
              med frågan om den av amerikanarna fängslade fången i Guantánamo,
              och hela Guantánamoprocessen kan därmed också sägas vara berörd.
            </seg>
            <seg n="4a7aa418">
              Jag tycker att det här är en svår fråga. Det gäller inte så mycket
              frågan om vad regeringen gjort eller inte gjort. Där har KU flyttat
              fram positionerna och på ett tydligt sätt redovisat de principer
              som borde gälla men också behållit en viss ödmjuk respekt inför
              just frågans svårighetsgrad, och så har också hela granskningen
              sett ut och gått till. Jag hoppas att vi även fortsatt, till exempel
              i den här debatten, kan ha det här ganska ödmjuka förhållningssättet
              till en svår fråga.
            </seg>
            <seg n="5af404c9">
              Den svåra frågan består naturligtvis dels av att det statsråd
              som vi ytterst här granskar inte längre är i livet. Det gör att
              bara av den förfärliga anledningen kan inte sista ordet sägas.
            </seg>
            <seg n="1fb9eb48">
              Men svårigheten består kanske framför allt i det som Göran Lennmarker
              var inne på, nämligen det konfliktområde som vi rör oss med när
              det gäller terrorfrågan: världens säkerhet i konflikt med den
              öppenhet som vi alla värderar och den frihet och det skydd för
              individen som är viktiga i det moderna samhället. Det är just
              med tanke på den här konflikten som det känns så angeläget att
              vi ofta och återkommande för resonemang om hur det här ska göras,
              vad som är rimligt, vad vi kan acceptera och vad som inte accepteras
              såväl av dem som agerar för ett mer eller mindre gott syfte som
              av dem som har att värna de rättsstatliga principerna.
            </seg>
            <seg n="4b9220e0">
              Möjligen är det inte någon auktoritet i frågan, men visst är
              det väl så att den avslutade tv-serien Kommissionen har nalkats
              de här frågorna på ett mycket intressant sätt? Jag har bara delvis
              kunnat följa den, men jag har ändå sett så pass mycket att jag
              känt igen just frågeställningarna om de värdefulla fri- och rättigheter
              som vi vill skydda inom ramen för det moderna samhälle som lever
              efter rättssäkra principer, och hur de också möter sitt motstånd
              i dem som hotar vår samhällsordning och vår samhällsbild.
            </seg>
            <seg n="c003363e">
              Inte heller den frågan är enkel att hantera. När en konflikt
              har nått sin lösning, som i apartheidsystemets Sydafrika, är det
              i dag ganska rimligt och möjligt att hylla dem som under tiden
              för konflikten stämplades som terrorister. Nelson Mandela, som
              kanske i dag framstår som en av vår tids största statsmän, var
              ju under en tid av kampen för ANC ledare för det som kallades
              för Nationens spjut. De aktioner som denna organisation vidtog
              skulle utan tvekan falla inom ramen för det som vi i dag talar
              om som terror.
            </seg>
            <seg n="b9dd3f1c">
              Det här gör att vi ska nalkas och diskutera de här frågorna med
              stor ödmjukhet och försiktighet. Jag tror att det är lika farligt
              serien Kommissionen i tv redovisade detta så väl med den förenklade
              hard line där man tror på hårda tag som att vara naiv i förhållande
              till dem som har onda avsikter.
            </seg>
            <seg n="94bf4343">
              Kanhända får vi på ett annat sätt en illustration i dagens uppror
              och oro i Frankrike, där förstäderna brinner under natten. Hur
              ska detta hanteras? Jag skulle vilja se att vi också tar in de
              nu aktuella frågorna i den stora och viktiga debatten.
            </seg>
            <seg n="d1a4e4da">
              Göran Lennmarker har varit inne på de sex områden som vi särskilt
              kommenterar i vårt betänkande. Jag nöjer mig därför med att säga
              några ord kring två av dem. Det första gäller den så kallade garantin,
              de diplomatiska försäkringarna, i fråga om vad Egypten avsåg när
              de begärde egyptierna utlämnade. Det är en svår och grannlaga
              fråga. Den rymmer frågan om hur bevisföringen och transparensen
              ser ut i de anklagelser som riktas mot enskilda människor.
            </seg>
            <seg n="72854f82">
              I den mera storskaliga bilden handlar den om hur nationalstater
              och hela världssamfundet kan välja att samarbeta i sådana här
              frågor. Jag tror att vi kan vara ganska överens om att även om
              det finns skäl att diskutera terrorns grundläggande orsaker är
              vi klara över att det bara är inom ett rättssäkert och stabilt
              system bland nationalstaterna som vi till slut kan bekämpa dessa
              hot mot det moderna samhället.
            </seg>
            <seg n="e1f46274">
              Det innebär inte att jag därmed ansluter mig till linjen av hårda
              tag. Vi har i dag avskräckande exempel på de förenklingar som
              tvingas fram. Vi har fallet med Guantánamofängelset. Just nu har
              vi också anklagelser mot amerikanerna och CIA för att ha eventuella
              fängelser i Östeuropa, där man utanför rättssystemet försöker
              hantera problem som man annars inte kan hantera.
            </seg>
            <seg n="62e24549">
              Hur skulle Sverige ha förhållit sig när Egypten begärde de två
              männen utvisade? Jag menar att det finns anledning att säga, som
              vi gör i KU, att vi inte lättvindigt ska skapa nya system för
              hur en sådan garanti kan utformas, men vi ska heller inte påstå
              att vi löser problemet om vi inte tillsammans i världssamfundet
              och gemensamt mellan nationalstaterna arbetar för hur vi hanterar
              dessa frågor. I det här fallet var det Sverige som skulle utlämna.
              Vi kan mycket väl tänka oss det omvända där Sverige skulle vilja
              begära människor utlämnade till oss. Hur görs detta?
            </seg>
            <seg n="272d299f">
              Under den tid som det hela pågick levde vi i perioden efter den
              11 september. Det fanns ett slags häpenhet över det som hade skett.
              Vi hade inte tagit till oss tillräckligt av de erfarenheter som
              fanns samlade i andra delar av världen. Israel driver ett säkerhetspolitiskt
              tänkande som på många sätt är förståeligt men blir väldigt bekymmersamt
              för dem som drabbas. Detsamma gäller USA, som jag nämnde. Vi har
              också erfarenheter från Indonesien och från andra delar av världen.
              Vi har konflikten i Kashmir mellan Indien och Pakistan och de
              följdverkningar som kan uppstå när man även från politiskt håll
              och från rättsmaskineriets sida vill visa musklerna.
            </seg>
            <seg n="489f7a89">
              Jag tror att det här är ett arbete som måste fördjupas och utvecklas.
              Nationalstaterna måste tillsammans finna former för hur det görs.
              Frågan aktualiserar problematiken kring till exempel garantier
              mellan stater. Jag tycker därför att KU resonerar kring dessa
              frågor på ett bra sätt. Problemet måste också ses utifrån perspektivet
              att vi då faktiskt stod inför en situation som sedan dess blivit
              ännu mer brännhet. Vi kan från vårt perspektiv ha synpunkter på
              hur spanjorer och engelsmän hanterat sina terrorhändelser, men
              vi får akta oss för att teoretisera och hålla det på avstånd,
              borta från oss.
            </seg>
            <seg n="9622ed64">
              Det finns anledning att utifrån det granskningsbetänkande som
              vi nu lagt fram med den kritik som vi riktar mot regeringen och
              framför allt mot en del av de rutiner som gäller, till exempel
              hur man dokumenterar det som handlar om ett slags myndighetsutövning
              mot enskilda, och utifrån mitt perspektiv, summera det hela med
              att världssamfundet och världens nationer måste samarbeta. Det
              gäller såväl att motverka terror som att dra undan grunden för
              terrorhandlingar.
            </seg>
            <seg n="9c6d2b03">
              Vidare måste världssamfundet öka insatserna för att arbeta för
              individens säkerhet. Vi måste också verka för öppenhet och för
              att värna de mänskliga rättigheterna samt motverka tortyr. Dessutom
              måste varje inskränkning av den personliga integriteten, i varje
              situation, övervägas mycket grundligt. Det är även skäligt att
              hävda att anklagelser som riktas mot personer måste kunna prövas
              under rimliga rättssäkra förhållanden.
            </seg>
            <seg n="280c770f">
              Herr talman! Jag skulle vilja avsluta med det som Laila Freivalds
              sade vid en av våra utfrågningar när det gäller vår syn på detta.
              Hon sade att den har betydelse för utgången, och den kommer att
              ha betydelse även i fortsättningen för hur världen ska bedriva
              kampen mot terrorism. Där är Sverige djupt engagerat inom ramen
              för internationell rätt och mänskliga rättigheter. Där måste vi
              finnas med. Vi måste vara stabila. Vi ska inte tro på de enkla
              lösningarna och på enskilda nationalstaters förslag till lösningar
              men inte heller vara naiva i fråga om de hot som vi utsätts för.
              Därför har detta granskningsbetänkande från KU ytterligare fördjupat
              om än inte slutgiltigt löst en del av frågorna.
            </seg>
          </u>
          <note type="speaker" n="ce36375f">
            Anf. 74 TOBIAS KRANTZ (fp):
          </note>
          <u who="Q952026" xml:id="i-1613c3dbcdf4971b-0" n="6dccc5f9">
            <seg n="140be99d">
              Fru talman! Det här är historien om ett rättsövergrepp. Det är
              historien om hur Mohammed El Zary och Ahmed Agiza den 18 december
              2001 under brutala och förnedrande former avvisades från Sverige
              till Egypten. Det är historien om hur regeringen lät sig bevekas
              och på mycket tveksamma och lösa grunder godta en garanti, diplomatiska
              försäkringar, om att de två männen inte skulle utsättas för tortyr
              vid hemkomsten till Egypten. Det är historien om hur regeringen
              underlåtit att med kraft, engagemang och frenesi undersöka om
              garantin verkligen efterlevdes sedan männen kom till Egypten.
              Det är historien om hur den svenska regeringen dragit på sig tydlig
              och kraftig kritik från FN:s kommitté mot tortyr för att regeringen
              inte lämnat in de upplysningar och det underlag till kommittén
              som den velat ha. Det är kort sagt en förskräcklig och pinsam
              historia för Sverige och för den svenska regeringen. Det är en
              skamfläck för en demokratisk rättsstat.
            </seg>
            <seg n="37d9cd69">
              Fru talman! Egyptenavvisningen har granskats av en rad olika
              instanser och organ. Den har granskats av polisen, åklagaren,
              Justitieombudsmannen. I dag lägger konstitutionsutskottet fram
              sin granskning av vad de ytterst ansvariga i regeringen gjort
              respektive inte gjort i det här fallet. Det är den yttersta bedömningen
              som KU i dag lägger fram.
            </seg>
            <seg n="508edf15">
              Av det som KU kunnat konstatera kan vi se att det finns kritik
              att rikta på en rad punkter. Det handlar för det första om den
              så kallade antitortyrgarantin, de diplomatiska försäkringarna.
              Förbudet mot att utvisa människor till länder som praktiserar
              tortyr, eller där människor kan utsättas för tortyr, är absolut.
              Lägg märke till att det avgörande är om det finns risk för att
              människor utsätts för tortyr. Det är den bedömningen som ska göras.
              Ändå utvisades männen till ett land där det med alla rimliga mått
              mätt fanns skäl att anta att de skulle kunna utsättas för tortyr.
              Konstitutionsutskottet påpekar också mycket tydligt i sitt yttrande
              att garantin inte borde ha godtagits, och därför skulle männen
              inte heller ha avvisats till Egypten.
            </seg>
            <seg n="ac165d90">
              Det handlar för det andra om de spektakulära händelserna på Bromma
              flygplats. Konstitutionsutskottet konstaterar att det inte går
              att nå fullständig klarhet om vem som visste vad, vem som hade
              vilka upplysningar och exakt vilka som deltog i olika beslut.
            </seg>
            <seg n="a4047c3f">
              Justitieombudsmannen har från sina utgångspunkter granskat och
              konstaterat att mycket tydde på att regeringen och det ansvariga
              statsrådet var informerade och delaktiga i beslutet att ett amerikanskt
              plan skulle användas på Bromma flygplats.
            </seg>
            <seg n="70e16f75">
              Utskottet konstaterar att det finns ett allvarligt problem med
              att granska den här frågan. Säpo har haft underlag. De har haft
              dagboksanteckningar. De har kunnat peka på vad som har sagts och
              gjorts utifrån deras perspektiv i olika sammanhang. Men ansvariga
              statsråd, ministrar, statssekreterare och regeringstjänstemän
              i övrigt har inte sett till att den dokumentationen har funnits
              i Regeringskansliet. Detta är naturligtvis en väldigt allvarlig
              brist. Det är allvarligt därför att vi i konstitutionsutskottet
              har svårt att avgöra vad som egentligen har förevarit, att vara
              riktigt säkra på det. Men det är också allvarligt ur en allmän
              rättssäkerhetssynpunkt, att det kan gå till så här i en rättsstat
              som Sverige. Det är allvarligt att myndighetsutövning mot enskild
              det är en väldigt allvarlig fråga som har drabbat de här männen
              kan fortgå utan att det finns ordentlig dokumentation gjord av
              dem som faktiskt ska vara med och fatta besluten.
            </seg>
            <seg n="c07abfae">
              Det handlar för det tredje om uppföljningen av garantin. Utskottet
              konstaterar att den står i strid med de rekommendationer som FN:s
              specialrapportör mot tortyr har utfärdat. Detta står i strid med
              den praxis som Röda Korset har levererat under de senaste åren.
              Ett exempel är att Ahmed Agiza inte fick besök från den svenska
              ambassadören förrän först en månad efter det att han hade avvisats
              från Sverige till Egypten. Det handlar också om regeringens agerande
              i förhållande till FN:s kommitté mot tortyr. Regeringen har dragit
              på sig mycket kraftig kritik från kommittén därför att regeringen,
              enligt kommitténs uppfattning, inte har lämnat de upplysningar
              och de underlag som krävs för att kommittén ska kunna göra en
              ordentlig granskning av det här fallet.
            </seg>
            <seg n="f1605ae3">
              Fru talman! Terrorism är en allvarlig och alltmer utbredd del
              av människors vardag. Terrorismen slår blint. Den slår hänsynslöst,
              och den undgår ingen.
            </seg>
            <seg n="a4144361">
              Min syster, Johanna, bor och jobbar i London, en stad som under
              sommaren drabbades kraftigt av ett antal terrorattacker med många
              dödade och skadade till följd. Hon berättade om en stad i djup
              chock, i djup sorg, där många människor kände oro, otrygghet och
              rädsla inför vad som komma skulle. Själv påverkades hon inte mer
              än att hon fick genomgå mer av säkerhetskontroller. Det blev tuffare
              kontroller. Och hon påverkades på det sättet att det var svårare
              och besvärligare att ta sig med kollektivtrafik till jobbet. Det
              är klart att det inte på något sätt går att mäta mot hur de människor
              som miste sina anhöriga i de här terrorattackerna upplever situationen
              och vilka känslor de har.
            </seg>
            <seg n="e2789bad">
              Terrorism kan förklaras, men terrorism kan aldrig ursäktas. Kampen
              mot terrorismen måste därför vara hård, obeveklig och kompromisslös.
              Men den måste ske under rättssäkra former. En del som har följt
              den här debatten, både i dag och tidigare, funderar kanske över:
              Var det rätt att avvisa de här två egyptierna till sitt hemland
              Egypten? Konstitutionsutskottet har, som flera talare tidigare
              har pekat på, inte tagit ställning i den frågan. Det har inte
              ankommit på oss att göra det. Ändå är frågan förstås intressant.
              Men poängen är att detta, alldeles oavsett om det var rätt eller
              inte i sakfrågan, måste ske under former som är förenliga med
              rättsstatens principer, och så har inte skett i detta fall.
            </seg>
            <seg n="69b9ae1a">
              Fru talman! Det som utmärker en demokratisk rättsstat är inte
              att förskräckliga händelser och förskräckliga saker inte inträffar.
              Fallet med Ahmed Agiza och Mohammed El Zary är ett exempel på
              det. Men det som utmärker en demokratisk rättsstat är att de ansvariga
              ställs till svars. Jag är därför glad över att konstitutionsutskottet
              i dag presenterar ett betänkande som visar att utskottet har tagit
              uppgiften att ställa de ansvariga till svars på fullt allvar.
              Jag är också glad över att ett enigt utskott på ett antal punkter
              har riktat kraftig kritik och ger regeringen en kraftig reprimand
              för brister och fel som har begåtts under den här processen. Jag
              är mycket glad över att vi har ett enigt betänkande på den punkten.
            </seg>
            <seg n="5ae69fbe">
              Det här måste naturligtvis också leda till eftertanke och efterrättelse
              hos regeringen. För, fru talman, det som har inträffat, det övergrepp
              som Mohammed El Zary och Ahmed Agiza har råkat ut för, får aldrig
              inträffa igen.
            </seg>
          </u>
          <note type="speaker" n="e1f779ed">
            Anf. 75 PÄR AXEL SAHLBERG (s) replik:
          </note>
          <u who="Q6088379" xml:id="i-cab4192ce3ad7471-1" n="1d5e4fff">
            <seg n="e3a315ad">
              Fru talman! Jag begärde repliken när Tobias Krantz 1 talade.
              Sedan har vi hört Tobias Krantz 2 och Tobias Krantz 3. Möjligen
              skulle jag vilja förändra min replik på det sättet att jag frågar
              hur de här sakerna hänger ihop.
            </seg>
            <seg n="77ea8c25">
              Du började väldigt kategoriskt och talade om hur orimligt allt
              detta var. Sedan gick du över till Tobias Krantz och talade om
              hur hemskt det var i England och hur viktigt det var att bekämpa
              terrorismen. Sedan, i punkt tre, landade du till slut i KU:s betänkande.
            </seg>
            <seg n="c5f463c2">
              Det är precis det här som är så svårt. Det som möjligen skiljer
              Tobias Krantz från mig är att jag säger att det här är en svår
              fråga, men Tobias Krantz 1 tyckte att det var en enkel fråga,
              för regeringen hade gjort fel.
            </seg>
            <seg n="3c5ca2fc">
              Jag menar att vi nu måste fortsätta med den samtalsnivå som vi
              i varje fall i huvudsak hade i utskottet när vi diskuterade de
              här svåra frågorna. Vad gör vi när terrorismen visar sitt fula
              tryne? Jo, vi har anledning att diskutera de politiska förhållanden
              som råder i olika länder. Men här hade vi ett läge där ett land
              begärde två män utvisade. Det är ett land, inte vilket som helst,
              med dåligt renommé på en hel del områden men som också är bränt
              både tidigare och senare av just terrordåd. Finns det då inte
              skäl för Tobias Krantz att ändå med någon sorts intellektuell
              respons diskutera de svårigheter som det här rymmer? Vad skulle
              Sverige ha gjort? Hur skulle vi förhålla oss till Egypten? Hur
              vill vi att det här samarbetet ska se ut framöver? Är inte det
              mer relevant när vi nu diskuterar den här allvarliga frågan och
              det öde som har drabbat de här männen och familjerna än att tala
              om att det är så förfärligt enkelt?
            </seg>
          </u>
          <note type="speaker" n="44bf951d">
            Anf. 76 TOBIAS KRANTZ (fp) replik:
          </note>
          <u who="Q952026" xml:id="i-1613c3dbcdf4971b-1" n="6dccc5f9">
            <seg n="bb3ec3f6">
              Fru talman! Jag måste säga att det var ett egendomligt inlägg
              från Pär Axel Sahlberg.
            </seg>
            <seg n="f85166a6">
              Kampen mot terrorismen måste naturligtvis föras kraftfullt. Den
              måste föras med full kraft. Men detta måste ske inom ramen för
              de principer som rättsstaten anger. Jag tycker att jag i det anförande
              som jag höll redovisade enligt vilka principer det bör ske och
              att det måste ske på ett rättssäkert och rättstryggt sätt.
            </seg>
            <seg n="21ce4809">
              Det är bra att komplicera och problematisera saker, men problematiseringen
              får inte leda så långt att man inte tydligt och klart vågar stå
              upp för vissa ståndpunkter om hur kampen mot terrorismen ska gå
              till och enligt vilka principer den ska ske. Det är det som jag
              tycker är problemet med Pär Axel Sahlbergs resonemang. Allting
              blir så komplicerat att man inte vågar se ens det enkla och det
              självklara.
            </seg>
            <seg n="118c4f3a">
              Det självklara här är naturligtvis att den här avvisningen inte
              skulle ha skett på sådant sätt som skedde på Bromma. Det trodde
              jag att vi var överens om. Det står ju, enigt, i betänkandet att
              detta skedde på ett oacceptabelt sätt. De uppgifter som har kommit
              fram är naturligtvis helt oacceptabla. Människor drogades ned
              och fick huvor över huvudet och avvisades på så sätt från Sverige.
              Det var naturligtvis ett rättsövergrepp när den här avvisningen
              skedde på det här sättet. Vi kan inte komma ifrån det och säga
              att det är något annat än ett rättsövergrepp. Vi måste också våga
              tala klarspråk och vara tydliga på de punkter där vi kan vara
              tydliga. Vi får inte tro att allting är så komplicerat att vi
              inte ens vågar se det mest självklara. Vi måste våga vara tydliga
              på de punkter där vi kan vara tydliga.
            </seg>
          </u>
          <note type="speaker" n="68dfbeb4">
            Anf. 77 PÄR AXEL SAHLBERG (s) replik:
          </note>
          <u who="Q6088379" xml:id="i-cab4192ce3ad7471-2" n="1d5e4fff">
            <seg n="cf7ad0fe">
              Fru talman! Nu hör vi den lite mer nyanserade debatten. Det är
              möjligt att vi, om vi får hålla på här en stund, kan föra mer
              resonemang om det här. Från talarstolen sade Tobias Krantz alldeles
              nyss att avvisningen inte skulle ha skett, och det har vi diskuterat
              i utskottet. Vad fanns det för alternativ? Hur hanterar vi den
              här typen av frågor? Nu avgränsar Tobias Krantz det till hur det
              skedde och den situation där Säkerhetspolisen sannolikt tappade
              kontrollen ute på Bromma. Det är en situation som ur alla synpunkter,
              som också JO anger, är oacceptabel, men det är Säpos ansvarsområde.
              Vi granskar regeringen, och där har Tobias Krantz alldeles rätt
              i att vi inte, till slut, kunde utreda hur saker och ting var.
            </seg>
            <seg n="3a4f0883">
              Personligen är jag alldeles övertygad om med den bild jag har
              av Anna Lindh att om hon hade fått klart för sig att det var ett
              amerikanskt plan med CIA-agenter, eller vilka det nu var, som
              stod där ute hade hon aldrig gett klartecken för det. Men om det
              kan vi till slut inte veta.
            </seg>
            <seg n="b3ceab99">
              Det är den känsliga frågan och det som vi behöver resonera om
              på ett annat sätt än vad Tobias Krantz har gjort. Hur gör vi i
              sådana här situationer? Hur samarbetar vi med till exempel i det
              här fallet Egypten? Vi har en lång rad andra fall vi också skulle
              kunna tala om. Men just nu handlar det om det här fallet.
            </seg>
            <seg n="2272cf41">
              Min linje är inte att vi till slut tycker att det är så komplicerat
              att vi kan ha någon åsikt alls. Det måste faktiskt resoneras om
              utifrån rättsstatliga principer men också utifrån den situation
              vi har.
            </seg>
            <seg n="d8c90165">
              Här har väl ändå Tobias Krantz behov av att nyansera sig. Tobias
              Krantz hör till det parti som var det enda parti i riksdagen som
              menade att vi skulle vara med och bomba Irak. Förenklade lösningar
              är inte det som vi rekommenderar i det här sammanhanget.
            </seg>
          </u>
          <note type="speaker" n="60782b0e">
            Anf. 78 TOBIAS KRANTZ (fp) replik:
          </note>
          <u who="Q952026" xml:id="i-1613c3dbcdf4971b-2" n="6dccc5f9">
            <seg n="3a463b86">
              Fru talman! Det var ett ovanligt ostrukturerat inlägg. Det var
              allt från Irak och eventuella bombningar där till mycket annat.
              Jag trodde att vi skulle försöka att koncentrera oss på den här
              frågan.
            </seg>
            <seg n="e0559079">
              I den här frågan är det uppenbart att det har skett ett antal
              fel, begåtts ett antal misstag och funnits ett antal brister.
              Jag trodde att vi var överens om att de bristerna har ägt rum.
              Det är därför vi har ett enigt betänkande där vi pekar på ett
              antal problem.
            </seg>
            <seg n="7e191e73">
              Nu kritiserar Pär Axel Sahlberg mig för att jag poängterar att
              avvisningen inte borde ha skett. Det står i vårt eniga betänkande
              att avvisningen inte borde ha ägt rum, bland annat med hänvisning
              till vår kritik om de så kallade diplomatiska försäkringarna eller
              tortyrgarantin. Det är vi överens om.
            </seg>
            <seg n="cdd15f8e">
              Tänker Socialdemokraterna nu under pågående debatt backa från
              den ståndpunkten att avvisningen inte borde ha skett? Det är i
              så fall en enorm nyhet. Pär Axel Sahlberg eller andra får i så
              fall återkomma till det och redogöra för den ståndpunkten. Det
              är i så fall en nyhet.
            </seg>
            <seg n="a4dd4a05">
              Vi har i det här betänkandet enigt, som jag uppfattar det angett
              ett antal olika principer för hur vi anser att den här typen av
              fall framöver ska hanteras. Det är problematiskt att använda diplomatiska
              försäkringar och tortyrgarantier. Det är precis det vi pekar på.
            </seg>
            <seg n="13fcc726">
              Vi pekar också på att det borde vara större dokumentation i Regeringskansliet
              och ett antal andra problem när det gäller uppföljning av exempelvis
              garantin. Där anger vi ett antal olika principer för hur kampen
              mot i det här fallet terrorismen kan föras helt enligt rättsstatliga
              principer.
            </seg>
            <seg n="81cda873">
              Vi kan faktiskt ange ett antal olika principer och vara tydliga
              om hur detta ska gå till utan att hålla på att låtsas som att
              allting är så enormt komplicerat att vi inte kan veta någonting.
              Hamnar vi i den situationen förlorar vi både kampen mot terrorismen
              och kampen för rättsstaten.
            </seg>
          </u>
          <note type="speaker" n="cd33d525">
            Anf. 79 INGVAR SVENSSON (kd):
          </note>
          <u who="Q1663473" xml:id="i-e5c97edca614bebb-0" n="93c85459">
            <seg n="5786f05e">
              Fru talman! Var Agiza och El Zary verkligen terrorister eller
              allvarligt misstänkta för terrorism? Den frågan kan man ställa
              sig. Av många mediers rapportering skulle man nästan kunna tro
              att de är oskyldiga frihetshjältar.
            </seg>
            <seg n="a7b81f9d">
              Många gånger under diskussionen om avvisningen har jag ställts
              inför ganska förenklade uttalanden om Agiza och El Zary. Jag har
              ofta frågat: Har ni läst de hemliga handlingarna i ärendet? Svaret
              har så klart alltid varit nej.
            </seg>
            <seg n="2a04ba9e">
              Frågeställningen om männens skuld har konstitutionsutskottet
              inte något svar på. Vi granskar inte den delen. Vi granskar inte
              skuldfrågan. Detta gör vi inte av den mycket enkla anledningen
              att bestämmelsen i 11 kap. 8 § i regeringsformen slår fast att
              rättskipnings- eller förvaltningsuppgift inte får fullgöras av
              riksdagen i vidare mån än som följer av grundlag eller av riksdagsordningen.
            </seg>
            <seg n="ba654c03">
              KU:s tolkning av detta är att det materiella innehållet i ett
              förvaltningsbeslut som regeringen har fattat som regel inte ska
              bedömas under den granskning som vi genomför. Frågan om terrorismmisstanken
              är en sådan materiell del. Vi noterar också, som bland annat Lennmarker
              varit inne på tidigare, att beviskraven för beslut om avvisning
              eller utvisning i säkerhetsärenden inte är desamma för en fällande
              dom i en brottmålsprocess.
            </seg>
            <seg n="a950c164">
              Fru talman! Utskottet säger också att det saknar möjligheter
              att bedöma huruvida männen utsattes för tortyr eller annat konventionsstridig
              behandling. Mycket tycker dock på, konstaterar utskottet, att
              det har skett. Men det är inte vad som är grunden för utskottets
              kritik mot regeringen. Det är risken för tortyr som gjort att
              antitortyrgarantin inte bort godtas och därmed inte heller lett
              till att de båda männen avvisades. Enbart det är en mycket allvarlig
              kritik mot regeringen.
            </seg>
            <seg n="020a6dc3">
              Fru talman! Någon fullständig klarhet om den information som
              nådde utrikesministern vid föredragningen på Utrikesdepartementet
              den 17 december 2001 har inte varit möjlig när det gäller att
              amerikanerna skulle vara behjälpliga med transporten av männen.
              Vi har alltså inte kunnat fastlägga de faktiska förhållandena
              i den delen. Vi vet inte heller om det har funnits information
              på andra håll i Regeringskansliet. Vi har i varje fall inte kunnat
              belägga det.
            </seg>
            <seg n="692ae0e3">
              En sak vet vi. Säkerhetspolisen har fört dagboksblad över sina
              möten med departementen. Men några motsvarande dokument inom Regeringskansliet
              finns inte. Utskottet konstaterar också att det inte är tillfredsställande
              att man har sådana former för beredning av ärenden. Det betyder
              att en granskning blir försvårad. Slutsatsen måste alltså bli
              att regeringen måste bli bättre på att redovisa processen vid
              beslut.
            </seg>
            <seg n="f6558d1e">
              I regeringens beslut avseende de båda männen anges att avvisningarna
              ska verkställas omgående. Då har man funderat på vilken betydelse
              utrikesministern har haft för frågeställningen. Det är nog ganska
              klarlagt att hon föredrog att verkställighet skedde samma dag
              som beslutet meddelades. Men frågan är om detta står i strid med
              11 kap. 7 § i regeringsformen som talar om ministerstyre.
            </seg>
            <seg n="2c245128">
              Vi har inte lyckats klarlägga den delen heller. Vi vet inte vad
              utrikesministern hörde och sade, vad hon avsåg och hur det skulle
              uppfattas. Vi kan inte längre inhämta den meningen. Därför har
              utskottet haft svårigheter att göra gränsdragningen när det gäller
              hur 11 kap. 7 § regeringsformen har hanterats.
            </seg>
            <seg n="5a3ba494">
              Kvar står, säger utskottet, att Säkerhetspolisen, som dess företrädare
              själva uttalat och som JO också slagit fast, bar ansvaret för
              hur verkställigheten kom att genomföras. Men, fru talman, här
              finns en uppenbar gråzon. I andra länder som har ministerstyre
              skulle den här problematiken vara en nullitet. Men i Sverige fattas
              självständiga beslut vid till exempel myndighetsutövning mot enskild.
            </seg>
            <seg n="b12a633b">
              Om en minister uttrycker ett önskemål utan att det har formen
              av direktiv och en känslig myndighet uppfattar önskemålet och
              fattar ett så kallat självständigt beslut enligt önskemålet, vilken
              innebörd har då regeringsformen 11 kap. 7 § för detta ärende?
              Det är en bra fråga att fundera på inför framtiden. Men här finns
              som sagt inte tillräckliga fakta på bordet i denna granskningsdel.
            </seg>
            <seg n="9f5062e7">
              Fru talman! Kritik har riktats bland annat mot att regeringens
              beslut inte har kunnat överklagas och att avvisningsbeslutet mot
              Agiza omfattat även hans familj och att inte heller det kunnat
              överklagas. Besluten har därmed varit omedelbart verkställbara.
              Vi konstaterar bara att den svenska utlänningslagstiftningen ger
              utrymme för denna handläggning.
            </seg>
            <seg n="953604ce">
              Det har också ifrågasatts om farhågor om att männen skulle begära
              inhibition hos något internationellt organ innan avvisningarna
              hann verkställas påverkat beslutfattandet. Vi konstaterar att
              sådana hänsyn givetvis inte får tillåtas spela in. Men inte heller
              en sådan riskbedömnings påverkan har kunnat påvisas.
            </seg>
            <seg n="1b2b6ed4">
              Fru talman! Utifrån detta kan man också fundera kring rättssäkerheten.
              Men KU:s uppgift är inte att i detta läge föreslå åtgärder för
              en förbättrad rättssäkerhet, utan vi granskar det faktiska agerandet
              utifrån den faktiska lagstiftningen. Det är väldigt viktigt att
              komma ihåg i den här debatten.
            </seg>
            <seg n="9bba7602">
              Fru talman! Så till slut några ord om granskningen av regeringens
              agerande i förhållande till den så kallade Guantánamosvensken.
              Jag vill bara notera att det har kokats soppa på en spik när det
              påstås att det funnit en överenskommelse mellan USA och Sverige
              för att vederbörande skulle friges.
            </seg>
          </u>
          <note type="speaker" n="6a2ed1ac">
            Anf. 80 MATS EINARSSON (v):
          </note>
          <u who="Q5628983" xml:id="i-e6ccf5d834ceac8d-0" n="a1894d86">
            <seg n="9278d382">
              Fru talman! Agiza och El Zary kroppsvisiterades, deras kläder
              klipptes upp och lades i påsar, deras hår genomsöktes liksom munhålor
              och öron. Vidare belades de med hand- och fotfängsel och kläddes
              på var sin overall samt fotograferades.
            </seg>
            <seg n="a9a19e1a">
              Slutligen träddes löst sittande huvor utan hål för ögonen över
              deras huvuden. Agiza och El Zary fördes därefter barfota ut från
              polisstationen och transporterades vidare till flygplanet. Kjell
              Jönsson, El Zaris juridiska ombud, har därutöver uppgett att El
              Zari berättat att bevakningspersonalen böjde honom framåt inne
              i omklädningsrummet varvid han kände att något fördes in i ändtarmen.
              Därefter satte man på honom en blöja.
            </seg>
            <seg n="eb1905ea">
              Avvisningen av två personer som ansågs ha flyktingskäl men som
              av Säpo påståtts utgöra ett hot mot landets säkerhet genomfördes
              av personal från CIA medan svenska säkerhetspoliser såg på. Transporten
              skedde med ett amerikanskt plan, en Gulfstream jet, som genomfört
              liknande uppdrag runtom i världen efter den 11 september och som
              till skillnad från den svenska transporttjänsten tydligen hade
              fri tillgång till det europeiska luftrummet. De två överlämnades
              till den egyptiska säkerhetstjänsten, ökänd för sin brutalitet.
              Deras öde lades i händerna på ett korrupt och politiskt styrt
              rättsväsende i en stat nära allierad med USA. Mycket tyder på
              att de två torterats i egyptiskt fängelse.
            </seg>
            <seg n="1b99dc3c">
              Det här skulle kunna vara hämtat ur en roman av någon välkänd
              thrillerförfattare med ett horn i sidan till Säpo, men den lika
              torra som förfärande skildringen av ett övergrepp som jag inledde
              med är hämtad ur JO:s utredning av omständigheterna kring det
              avvisningsärende som detta KU-betänkande behandlar.
            </seg>
            <seg n="8962881a">
              Det är andra gången detta ärende granskas. Förra gången, i maj
              2002, ansåg en majoritet i utskottet att det saknades skäl att
              rikta kritik mot regeringen. Vänsterpartiet, Folkpartiet och Miljöpartiet
              reserverade sig. Sedan dess har omständigheterna vid avvisningen
              blivit kända, misstankarna att de båda männen faktiskt torterats
              har stärkts och Sverige har kritiserats av FN. Den 20 maj 2005
              beslutade FN:s kommitté mot tortyr att rikta kritik mot Sveriges
              agerande. Man ansåg att det vid tiden för avvisningen var känt,
              eller borde ha varit känt, för de svenska myndigheterna att tortyr
              mot fångar användes konsekvent och omfattande i Egypten samt att
              risken för sådan behandling var särskilt stor i fråga om personer
              som var fängslade av politiska skäl och säkerhetsskäl. Omständigheterna
              i fallet, bland annat det faktum att CIA var inblandat, innebar
              enligt kommittén att det var uppenbart att de var i reell risk
              att utsättas för tortyr.
            </seg>
            <seg n="85c73152">
              Fru talman! Det är svårt att tro att Säpo, alla tjänstemän på
              UD, i Justitiedepartementet och den svenska regeringen inte såg
              denna risk. Naturligtvis såg de den risken. Det var just därför
              som regeringen av Egypten begärde och fick en löst formulerad
              garanti om att de båda männen inte skulle torteras eller behandlas
              illa.
            </seg>
            <seg n="82360dc6">
              Men var det verkligen så att man trodde att garantin skulle skydda
              de båda männen från tortyr? Eller var avsikten bara att garantin
              skulle skydda regeringen mot anklagelse för konventionsbrott?
              Eller tog man en kalkylerad risk för att visa USA på vilken sida
              man stod i det så kallade kriget mot terrorismen? George W. Bush
              hade ju just deklarerat för världen att den som inte stödde USA
              stod på terroristernas sida.
            </seg>
            <seg n="01981f04">
              Inget av alternativen är särskilt tilltalande.
            </seg>
            <seg n="a3fc88fe">
              Ett av de märkligaste argumenten i detta sammanhang är att det
              fanns skäl att lita på de egyptiska myndigheternas löfte att inte
              använda tortyr, eftersom Egypten efter attacken den 11 september
              skulle vara särskilt angeläget att hålla sig väl med världssamfundet.
              Utrikesminister Anna Lindh sade i den slutna delen av KU:s utfrågning
              den 16 april 2002 utskriften är nu offentlig och finns i betänkandet
              följande: Jag tror också att man i Egypten i dag är väldigt mån
              om att visa att man vill delta i det internationella arbetet mot
              terrorism. Man vet att om man inte hanterar dessa personer på
              ett rättssäkert sätt kommer man att få problem i framtiden. Därför
              är detta lite grann av ett pilotfall där man kan visa att man
              faktiskt sköter sig.
            </seg>
            <seg n="3b9805f0">
              Det första, att Egypten ville delta i arbetet mot terrorism,
              är säkert korrekt. Det andra, att man skulle få problem om man
              inte garanterade rättssäkerheten, är minst sagt diskutabelt. Egypten
              var och är allierat med USA, inte med Sverige. USA har aldrig
              med någon kraft eller trovärdighet kritiserat användande av tortyr
              så länge den utförts av en allierad. Under flera decennier utbildade
              CIA torterare åt allierade diktaturer över hela världen. Efter
              den 11 september sjönk värdet på folkrätt, mänskliga rättigheter
              och rättsstatsprinciper ytterligare i Vita huset. Var det troligt
              att egyptiska myndigheter nu skulle anstränga sig för att skydda
              ett par påstådda islamistiska terroristers rättigheter? Eller
              var det mer sannolikt att den egyptiska säkerhetstjänsten skulle
              använda de metoder man fann lämpliga för att få fram informationer
              som kunde överlämnas till CIA som ett egyptiskt bidrag i kampen
              mot terrorismen?
            </seg>
            <seg n="d83e1af2">
              Svaret är uppenbart. Det borde ha varit uppenbart för regeringen
              redan då.
            </seg>
            <seg n="e8136729">
              Det finns många obesvarade frågor i det här ärendet. En av dem
              gäller vad de båda männen var misstänkta för. Vilket hot utgjorde
              de? Vilka terrordåd planerade de? Trots att KU har läst hela det
              underlag som presenterades för regeringen kan vi inte besvara
              den frågan, och inte bara därför att Säpomaterialet är hemligt.
              Utskottet finner dock skäl att notera att förfarandet vid avvisningen
              inte kan jämställas med domstolsprövning och att beviskravet för
              beslut om avvisning eller utvisning i säkerhetsärenden inte är
              desamma som för en fällande dom i en brottmålsprocess.
            </seg>
            <seg n="d599ec73">
              Vi kan också notera att den ena av de båda männen, Agiza, dömdes
              i Egypten för att tidigare ha haft en ledande position i en organisation
              som i Egypten betraktas som en terroristorganisation, alltså inte
              för begångna eller planerade terroristbrott. Den andre, El Zari,
              har frisläppts.
            </seg>
            <seg n="6f3aafe7">
              Fru talman! Förbudet mot tortyr är absolut. Enligt FN:s konvention
              mot tortyr och annan grym, omänsklig eller förnedrande behandling
              eller bestraffning, artikel 3, ska ingen konventionsstat utvisa,
              återföra eller utlämna en person till en annan stat i vilken finns
              grundad anledning att tro att han skulle vara i fara att utsättas
              för tortyr. FN:s kommitté mot tortyr har som sagt riktat kritik
              mot Sverige för brott mot konventionen.
            </seg>
            <seg n="e8c56a28">
              Nu drar ett enigt konstitutionsutskott följande slutsats: Utskottet
              saknar möjlighet att bedöma huruvida männen utsatts för tortyr
              eller annan konventionsstridig behandling. Mycket tyder dock på
              att så skett. Oavsett hur därmed förhåller sig kan med hänvisning
              till det anförda nu konstateras att garantin inte bort godtas
              och därmed leda till att de båda männen avvisades.
            </seg>
            <seg n="854ce623">
              I en värld där respekten för folkrätt, mänskliga rättigheter
              och rättsstatsprinciper ifrågasätts, inte bara i handling av diverse
              ljusskygga regimer utan också alltmer öppet av stater som berömmer
              sig av att vara civiliserade och demokratiska, i en värld där
              USA internerar människor på Guantánamo och i andra koncentrationsläger
              bortom offentlig insyn och juridisk kontroll, i en värld där amerikanska
              trupper i Irak har använt systematisk tortyr mot fångar några
              syndabockar har offrats, men de högst ansvariga sitter kvar på
              sina poster i en värld där CIA sägs ha fängelser för terrorister
              i Östeuropa och har särskilda enheter som plockar upp påstådda
              terrorister var som helst i världen och flyger dem till allierade
              regimer vana vid okonventionella förhörsmetoder, i en värld där
              det i vissa länder läs USA på allvar diskuteras att ge öppet lagstöd
              för användandet av tortyr så länge den inte används mot amerikanska
              medborgare kan detta betänkande tyckas obetydligt. Men det är
              det inte.
            </seg>
            <seg n="e001f6f4">
              Det är ett viktigt betänkande, därför att det är ett steg mot
              strömmen. Det är ett ställningstagande för principer som är grundläggande,
              eller borde vara grundläggande, i en demokrati. Jag hoppas att
              det kan fungera som stöd för regeringen nästa gång något liknande
              händer eller när mäktiga stater vill pressa oss att tumma på rättssäkerhet
              och mänskliga rättigheter under förevändning att terrorismen måste
              bekämpas med alla till buds stående medel.
            </seg>
            <seg n="e56c3dd4">
              Fru talman! En principfasthet av denna art har inget med naivitet
              att göra. Den verkligt farliga naiviteten är att tro att terrorismen
              kan besegras och utplånas med militära medel, ökad repression
              och urholkad rättssäkerhet.
            </seg>
          </u>
          <note type="speaker" n="d058a42c">
            Anf. 81 PÄR AXEL SAHLBERG (s) replik:
          </note>
          <u who="Q6088379" xml:id="i-cab4192ce3ad7471-3" n="1d5e4fff">
            <seg n="d1ccf5b0">
              Fru talman! Det finns en mening i utskottets ställningstagande
              som Mats Einarsson och tidigare också Tobias Krantz har kommit
              tillbaka till och som vi möjligen, menar jag, läser lite grann
              olika. Det gäller garantin och den mening där vi säger: Oavsett
              hur därmed förhåller sig kan med hänvisning till det anförda nu
              konstateras att garantin inte bort godtas och därmed leda till
              att de båda männen avvisades.
            </seg>
            <seg n="20208f10">
              Att dra slutsatsen, som tidigare gjordes, att KU:s betänkande
              går ut på att totalt avfärda alternativet att männen avvisades
              är naturligtvis inte möjligt. Efter Mats Einarssons anförande,
              särskilt det svåra resonemang han kom till i slutet av anförandet,
              känns det dock som om det finns en stor och viktig fråga, nämligen:
              Vad var alternativet?
            </seg>
          </u>
          <note type="speaker" n="2623ac02">
            Anf. 82 MATS EINARSSON (v) replik:
          </note>
          <u who="Q5628983" xml:id="i-e6ccf5d834ceac8d-1" n="a1894d86">
            <seg n="3f957606">
              Fru talman! Här hade vi två personer som ansökt om asyl och som
              bedömts ha flyktingskäl. Säkerhetspolisen hade material som påstods
              visa att de utgjorde ett hot mot säkerheten. Samtidigt kunde det
              redan i det läget konstateras, menar jag, att det inte under några
              omständigheter hade varit möjligt att utvisa dem till Egypten
              på grund av tortyrrisken.
            </seg>
            <seg n="a3143914">
              Vad har man att göra i detta läge? Jo, man använder naturligtvis
              de juridiska och legala möjligheter man har att förhindra brott,
              undersöka brott och i förekommande fall åtala för brott. I det
              material vi har finns det inget som tyder på att man var i närheten
              av att ens inleda någon förundersökning mot de här männen. Skulle
              Säkerhetspolisen ha upptäckt något sådant, förberedelse av brott
              av något slag, finns det juridiska och polisiära medel att tillgripa.
            </seg>
            <seg n="838da389">
              Vad skulle man alltså ha gjort? Vi kan nu konstatera jag menar
              att vi kunde konstatera det redan då att de åtminstone inte borde
              ha avvisats.
            </seg>
          </u>
          <note type="speaker" n="ed726483">
            Anf. 83 PÄR AXEL SAHLBERG (s) replik:
          </note>
          <u who="Q6088379" xml:id="i-cab4192ce3ad7471-4" n="1d5e4fff">
            <seg n="27ef45b5">
              Fru talman! Det blir ju ett lite mer nyanserat resonemang. Som
              jag sade tidigare hade vi alltså en situation där egyptierna tyckte
              sig se anledning att få hem de här männen för att brottsmisstanken
              skulle utredas. Vi kan tänka oss ett motsvarande fall där Sverige
              vill få hem någon. Här menar jag att den viktiga frågan att hantera
              är att tillsammans i världen finna lösningar på den här typen
              av problem. Det är därför den fråga jag ställer är viktig: Vad
              var alternativet? Mats Einarssons svar kokar till slut ned till
              att vi inte borde ha gjort någonting. Möjligen skulle vi ha kört
              i gång den svenska rättsapparaten. Det är ju det resonemanget
              som gör detta väldigt bekymmersamt: Hur hanterar vi en situation
              där världen är satt under hot samtidigt som vi säger att det är
              transparensen i rättssystemet och hur vi lagför människor som
              är viktigt?
            </seg>
            <seg n="fbceb2e0">
              Här har jag inget svar, och det framgår väldigt tydligt att vi
              inte riktigt vet hur vi ska hantera detta. Mats Einarsson vet,
              men jag menar att det är en förenkling och inte den slutsats som
              KU drar i det här betänkandet.
            </seg>
          </u>
          <note type="speaker" n="505f13f6">
            Anf. 84 MATS EINARSSON (v) replik:
          </note>
          <u who="Q5628983" xml:id="i-e6ccf5d834ceac8d-2" n="a1894d86">
            <seg n="dd9392bb">
              Fru talman! Frågan är om det är annorlunda när det handlar om
              egyptier, araber och utlänningar som anklagas för terrorism. Gäller
              då andra regler än när svenska medborgare planerar annan typ av
              kriminell verksamhet?
            </seg>
            <seg n="02a9cbec">
              Jag menar så här: Är någon misstänkt, oavsett ursprung och oavsett
              om brottet ska betecknas som terrorism eller någon annan typ av
              brott, måste naturligtvis undersökningar göras. Om misstankarna
              befinns vara välgrundade ska förundersökning inledas och åtal
              väckas, och om personerna i fråga är skyldiga ska de dömas i domstol.
              Det är rättsstatens principer.
            </seg>
            <seg n="558dede7">
              Här har vi en gråzon, har det sagts, där vissa personer under
              vissa omständigheter inte behöver överbevisas om sin skuld utan
              i praktiken kan dömas på betydligt lösare grunder. Detta är, menar
              jag, icke förenligt med rättsstatens principer. Just i detta fall
              blir det särskilt allvarligt eftersom det också handlade om risk
              för tortyr.
            </seg>
          </u>
          <note type="speaker" n="0b4a9f65">
            Anf. 85 KERSTIN LUNDGREN (c):
          </note>
          <u who="Q4964100" xml:id="i-b4971b713b76302b-0" n="4892ac16">
            <seg n="7c7a0157">
              Fru talman! Efter en förmiddag med asyldebatt och efter ett domslut
              i går där Sverige kritiserades för en avvisning som inte borde
              ha ägt rum ska vi nu diskutera KU:s granskning av regeringens
              handläggning av avvisningen av två egyptiska medborgare som enligt
              regeringens egen utsago kunde anses vara flyktingar enligt dåvarande
              utlänningslag.
            </seg>
            <seg n="3c045397">
              Helt klart fanns det möjlighet med hänsyn till vad som var känt
              om personerna, med hänsyn till rikets säkerhet och av särskilda
              skäl att vägra uppehållstillstånd. Regeringen tog det beslutet.
              Vi har inte granskat grunderna till detta beslut; som tidigare
              framgått av debatten är det inte vår uppgift. Frågan är dock om
              det funnits skäl med hänvisning till den välgrundade fruktan dessa
              personer anförde för att straffas med döden, kroppsstraff, tortyr
              eller annan omänsklig eller förnedrande behandling om de återsändes
              att göra annorlunda än vad regeringen gjorde.
            </seg>
            <seg n="42204993">
              Det vi har granskat, fru talman vilket också har framgått tydligt
              av debatten hitintills är det som av regeringen lyfts fram som
              centralt för det beslut man tog, nämligen garantierna från Egypten.
              De var grunden till att regeringen ansåg att man inte behövde
              bevilja uppehållstillstånd med hänvisning till lagstiftningen.
              De var också grunden, fru talman, till att man inte såg något
              hinder för avvisningen utan ansåg sig kunna verkställa denna på
              det sätt som man gjorde. Garantierna är därför centrala.
            </seg>
            <seg n="d36de2d8">
              De kan naturligtvis ses som en väg ur ett dilemma, ett dilemma
              som bland andra Pär Axel Sahlberg har synliggjort. Måhända var
              det skälet: en väg ur dilemmat, en lösning för att klara det tydliga
              förbud som finns mot utvisning när risk finns för tortyr, när
              misstanke finns om att en person skulle kunna utsättas för det
              man inte får utsättas för vid en utvisning från Sverige eller
              avvisning, som det här var fråga om.
            </seg>
            <seg n="de869abe">
              I detta läge, fru talman, är det viktigt att se att garantin
              i sig är en signal om att regeringen såg att det förelåg en risk.
              I annat fall hade ju garantin inte kommit i fråga. Hade det varit
              en avvisning till, säg, Norge tror jag inte att man hade efterfrågat
              en diplomatisk garanti. Bakgrunden var alltså att man såg en risk,
              och då borde avvisningen inte ha ägt rum.
            </seg>
            <seg n="01d23e11">
              Mot den bakgrunden är naturligtvis det resonemang som förs om
              utformningen av garantin intressant. Hade den betydelse? Vi kan
              konstatera att utformningen av garantin var ganska legär och inte
              innehöll tydlighet när det gäller uppföljning och annat. Vi kan
              också konstatera att uppföljningen i sig inte har varit tillfredsställande,
              vilket även har framgått av den tidigare debatten.
            </seg>
            <seg n="1405fd60">
              Slutsatsen för vår del är att garantin inte skulle ha godtagits
              och att avvisningen därmed inte skulle ha ägt rum.
            </seg>
            <seg n="e7179499">
              Har då detta ställningstagande någon betydelse för framtiden?
              Detta diskuterades nyligen i debatten mellan Mats Einarsson och
              Pär Axel Sahlberg. Även om konstitutionsutskottet inte drar några
              slutsatser är det viktigt att se, fru talman, att garantier är
              en modell som, om man söker använda dem, just syftar till att
              användas när misstanke om tortyr eller annan omänsklig behandling
              kan föreligga. Det är bara i de sammanhangen som det kommer upp.
              Då måste vi ha en diskussion där vi frågar om detta är en hållbar
              utveckling. Från min sida sett finns det en slutsats att dra:
              Garantierna som sådana är inte godtagbara.
            </seg>
            <seg n="1ff685a3">
              Sedan har vi, fru talman, den andra frågan. Det är att avvisningen
              ägde rum omgående. Vi kan inte exakt tydliggöra historien i Regeringskansliet,
              därtill är handlingarna inte tillfredsställande utformade i Regeringskansliet.
              Vi svävar, fru talman, i en viss okunnighet. Vi kan dock konstatera
              att JO håller det för troligt att UD har haft kunskaper på en
              del av de områden som vi har granskat. Vi har ingen anledning
              att överpröva och får inte överpröva, men vi kan i alla fall konstatera
              att den typen av signaler finns i det här underlaget.
            </seg>
            <seg n="5455804f">
              Alldeles oavsett den frågan valde regeringen formuleringen omgående
              för när avvisningen skulle äga rum. I det här fallet är det anmärkningsvärt
              att man inte från regeringens sida valde, vilket vi konstaterar
              hade varit fullt möjligt, att ha samma omgående skyndsamhet när
              det gäller att informera de berördas ombud. Det hade varit proportionerligt
              och rimligt att man valde samma form för information om avvisningen
              och när den skulle äga rum till ombuden för de berörda som när
              det gällde signalerna till dem som skulle utföra själva avvisningen.
              Men det gjorde man inte, och det tycker jag också att det finns
              skäl att markera. Här finns inte någon tydligt uttalad kritik,
              men det finns ändå en mycket tydlig signal om att detta hade varit
              möjligt, och så borde regeringen ha agerat. En signal för framtiden,
              fru talman!
            </seg>
            <seg n="c3f713cb">
              Brommafrågan har varit uppe tidigare i debatten. Här är vi också
              eniga om frågorna. Jag vill bara konstatera att det är klart otillfredsställande
              när Säpo myndigheten som i det här fallet ska utföra en avvisning
              har noggranna anteckningar men den myndighet som fattar beslut
              gentemot den enskilde inte tar på sig ansvaret att säkerställa
              att lika noggranna anteckningar finns i den delen av beslutsprocessen.
              Det gör det omöjligt att granska i efterhand. Det är viktigt att
              vi har den möjligheten, inte minst för att konstitutionsutskottet,
              som ska granska regeringens handläggning, ska ha tillgång till
              handlingar som gör att vi kan genomföra en bra och fullödig granskning.
            </seg>
            <seg n="73ee5f78">
              Terrorhot lever vi med. Men det får inte leda oss till slutsatsen,
              fru talman, att vi ska åsidosätta rättsstatens principer eller
              mänskliga rättigheter. Terrorhot måste bekämpas, men i den kampen
              är just mänskliga rättigheter en nyckel, någonting som vi från
              svensk sida brukar hävda i många andra sammanhang och som det
              naturligtvis är viktigt att vi använder oss av och jobbar med
              när det också gäller våra egna beslut och ställningstaganden.
              Därför är det anmärkningsvärt att FN:s kommitté mot tortyr har
              riktat kritik mot svensk hållning och den svenska regeringens
              agerande. Den utvecklingen av en fråga får inte ens förekomma
              som leder till att vi kan anklagas för att undanhålla eller inte
              skapa goda förutsättningar för kommitténs arbete. Vi kan konstatera
              att när det gäller de här avvisningarna finns det en del övrigt
              att säga.
            </seg>
            <seg n="967966ec">
              Avslutningsvis, fru talman, vill jag bara helt kort också kommentera
              Guantánamofångens frigivning. Här noterar vi samfällt att under
              den period som vi har granskat nu, utifrån den anmälan som har
              gjorts, har regeringen gjort vad som kan uppfattas ha varit möjligt.
              Men också under den här perioden vi har ju tidigare diskuterat
              tidigare skeden av den frågan är det centralt att vi just har
              hävdat rättstaten, att det ska handla om internationella regler
              och att människor ska få en rimlig rättegång eller friges. Det
              är en viktig och riktig hållning. Den borde också ha gällt i det
              tidigare ärendet, fru talman.
            </seg>
          </u>
          <note type="speaker" n="df8ba79b">
            Anf. 86 PÄR AXEL SAHLBERG (s) replik:
          </note>
          <u who="Q6088379" xml:id="i-cab4192ce3ad7471-5" n="1d5e4fff">
            <seg n="4718fcaf">
              Fru talman! Norge och arabiska oljestater gjorde Kerstin Lundgren
              en jämförelse med. Jag kan inte riktigt det norska rättsväsendets
              principer men jag tror att det hade kunnat gå att hantera.
            </seg>
            <seg n="da840c3d">
              Men det är inte det som är den stora frågan. Den stora frågan
              är just det som Anna Lindh sade och som Mats Einarsson tidigare
              citerade, att fanns det inte skäl efter den 11 september att tro
              att till exempel Egypten skulle kunna vara intresserat av att
              delta i det arbete som innebär en rättssäker och stabil värld?
              Därmed hade garantin en poäng.
            </seg>
            <seg n="b1eadf32">
              Nu talar vi inte om vad vi i dag vet, för då kan vi göra den
              bedömning som vi gör i ett enigt KU-betänkande, utan vi talar
              om själva principen. Hur kan vi i en värld som vår finna former
              för att nationalstaterna i världssamfundet ska kunna samverka
              för att lösa gemensamma problem? Inte heller Kerstin Lundgren
              nalkas ens den frågan utan kastar möjligen in Norge, och dem litar
              vi också på.
            </seg>
          </u>
          <note type="speaker" n="8de0038d">
            Anf. 87 KERSTIN LUNDGREN (c) replik:
          </note>
          <u who="Q4964100" xml:id="i-b4971b713b76302b-1" n="4892ac16">
            <seg n="9282d82e">
              Fru talman! Tack, Pär Axel, för den repliken. Det är klart att
              den 11 september färgade den beslutssituation som fanns när regeringen
              fattade beslut om avvisning, helt klart. Men de facto är det oerhört
              viktigt att vi lär av den situationen, att vi konstaterar att
              även i den miljön är det angeläget att hävda rättsstatens principer.
              Det är viktigt att se att vi menar allvar med tortyrförbud, att
              inte ens misstanken om tortyr får förekomma om vi ska verkställa
              en avvisning.
            </seg>
            <seg n="74e4cd43">
              Den frågan måste man våga diskutera och våga ställa också i skenet
              av den 11 september, därför att nya 11 september kan riskera att
              uppkomma, tyvärr. När vi då för samtalet om hur vi ska arbeta
              är det oerhört viktigt att vi nu lär av detta och konstaterar
              att modeller för att komma förbi de beslut vi har som grund för
              vårt rättsväsende inte bör användas. Det är beklagligt att regeringen
              aktivt arbetar för att försöka hitta former för att just få garantier
              att vara ett medel i det diplomatiska arbetet med avvisningar.
              Det är fel slutsats, fru talman.
            </seg>
          </u>
          <note type="speaker" n="c24c29ec">
            Anf. 88 PÄR AXEL SAHLBERG (s) replik:
          </note>
          <u who="Q6088379" xml:id="i-cab4192ce3ad7471-6" n="1d5e4fff">
            <seg n="9024ce20">
              Fru talman! Jag är inte alls säker på det. Vi har konstaterat
              att det i det här fallet inte gick som vi önskade. Vi är eniga
              om våra bedömningar, även om man har svårt att tro det när man
              lyssnar till debatten här, där vi tyvärr tvingas att skruvas åt
              olika håll.
            </seg>
            <seg n="7138fda3">
              Jag menar snarare att det är precis det här vi måste våga diskutera.
              Hur kan vi få afrikanska, arabiska, asiatiska och amerikanska
              stater att tillsammans finna lösningar för det här? Det är ju
              det som är den verkliga utmaningen.
            </seg>
            <seg n="3d63b2b1">
              Den verkliga utmaningen är inte om vi kan bli en lycklig ö i
              världen där vi hanterar de här sakerna utan hur vi sköter det
              här internationellt sett. Därför fanns det en god ansats då, som
              nog gick fel, och det finns en god ansats nu som måste gå bättre,
              för utan medverkan från nationalstaterna i det här arbetet i världssamfundet
              kommer vi aldrig att klara de här frågorna. De frågorna närmar
              sig inte Kerstin Lundgren en gång, och det är det vi måste göra,
              för det är där som det blir skarpt läge. Hur gör vi det här i
              praktiken?
            </seg>
          </u>
          <note type="speaker" n="6e92a044">
            Anf. 89 KERSTIN LUNDGREN (c) replik:
          </note>
          <u who="Q4964100" xml:id="i-b4971b713b76302b-2" n="4892ac16">
            <seg n="3bd05383">
              Fru talman! Den intressanta frågan är ju: Varför behövs en garanti?
              Jo, därför att det finns en rädsla, en misstanke om att människor
              som avvisas till en nation riskerar att utsättas för kränkande
              behandling, för tortyr eller kanske till och med för dödsstraff.
            </seg>
            <seg n="dc376cf2">
              Det är de åtgärderna vi måste hävda. Det är där som det är viktigt
              att vi för det internationella samtalet. Länder måste säkerställa
              att de inte bedriver sin rättsstatsutveckling med hjälp av tortyr,
              att de inte använder sig av förnedrande behandling eller dödsstraff
              som ett sätt att lösa problemet med terrorism.
            </seg>
            <seg n="e43361bc">
              Så länge som vi misstänker att länder gör detta vore det väl
              en konstig hantering, fru talman, att vi med de länderna vill
              utveckla garantier. De borde snarare i handling och agerande synliggöra,
              göra tydligt och trovärdigt, att de har valt en annan väg. Vi
              bör kritisera dem när de inte gör det. I fallet Egypten fanns
              många exempel. Därför var det inte så förvånande att man med den
              erfarenheten valde att söka en brasklapp i form av en garanti.
              Så skulle man kunna se på den garanti vi nu har betraktat.
            </seg>
          </u>
          <note type="speaker" n="9d122121">
            Anf. 90 GUSTAV FRIDOLIN (mp):
          </note>
          <u who="Q2029325" xml:id="i-56065db3cf5a0816-5" n="33b46f85">
            <seg n="794f1bd3">
              Fru talman, kammarkamrater och ni på läktaren! Tänk er för en
              stund det otänkbara. Tänk att ni skulle få elektriska trådar kopplade
              till de känsligaste delarna av era kroppar, bli fastbundna vid
              en blöt madrass och bli utsatta för kontinuerliga, torterande
              stötar. Tänk er bara att frukta den tortyrbehandlingen, som enligt
              rapporter är vanlig i egyptiska fängelser. Tänk er att på grund
              av denna fruktan fly ert land, fly det ni håller kärt tillsammans
              med er fru och era barn. Tänk er att komma till ett land som säger
              sig stå upp för artikel 14 i konventionen om mänskliga rättigheter,
              det vill säga att den som riskerar förföljelse har rätt att söka
              och åtnjuta fristad för denna förföljelse. Tänk er att under tiden
              som ni tror att denna prövning om ni ska få en fristad fortgår
              plötsligt upptäcka att ni blir hämtade en sen kväll med polisbil,
              tagna till en flygplats, mött av maskerade och skarpt beväpnade
              vakter. Tänk er att dessa utan ett ord klipper av er era kläder,
              förser er med bojor och huvor likt dem från de ökända bilderna
              från Abu Ghraib-fängelset och för er ombord på ett flygplan.
            </seg>
            <seg n="a360d82a">
              Tänk dig att värdlandets polis bara står och tittar på när övergreppen
              mot dig sker. Tänk dig sedan vara utan kontakt i veckor, att man
              år senare fortfarande inte vet var du var eller vad som hände
              dig under dessa första veckor. Tänk dig att landet som skulle
              sörja för att du inte blev torterad till och med menar sig ha
              garantier för att så inte skulle ske. Tänk dig att när de träffar
              dig för första gången du berättar om den omilda behandlingen och
              att den började redan innan planet lyfte, och trots att du berättar
              detta får ingen reda på vad du har sagt.
            </seg>
            <seg n="8caea82e">
              Tänk dig nu att landet i fråga är Sverige, att det inte är någon
              obskyr diktatur, inte något krigiskt land, utan det är Sverige
              som har avvisat dessa män.
            </seg>
            <seg n="b35ff899">
              Fru talman! Kampen mot terrorism ska bedrivas med respekt för
              folkrätten och de mänskliga rättigheterna. Rättsstatens principer
              ska hävdas. Så hette det i regeringsförklaringen 2004, och de
              orden brukar upprepas när Sverige klargör sin position om hur
              man ska hantera kriget mot terrorismen.
            </seg>
            <seg n="63e2c1dc">
              Fru talman! Samtidigt vet vi att så tydligt är det inte i många
              andra länder. När Sovjet äntligen hade blivit utkört ur Afghanistan
              yttrade Pakistans dåvarande ledare Benazir Bhutto att USA i och
              för sig hade lyckats med sin föresats men att man hade skapat
              sig ett Frankensteins monster genom att bekosta talibanernas träningsläger
              och det som senare skulle bli nätverket al-Qaida.
            </seg>
            <seg n="38ec2884">
              I dag skapas terrorism och terrorister genom en världsordning
              där folkrätten allt oftare sätts på undantag, där människor fråntas
              värde och rättigheter. Svenska medier har belyst, vilket också
              har kommit upp i internationella diskussioner av internationella
              människorättsorganisationer, fenomenet renditions . USA kidnappar,
              enligt ett komplicerat system, människor, misstänkta eller bara
              informatörer, i olika länder, också demokratier, och flyger dem
              till egna baser och fängelser eller mindre nogräknade diktaturer
              där tortyr eller utpressning kan användas för att få reda på det
              man vill veta.
            </seg>
            <seg n="9486e171">
              Det finns anledning att ställa frågan om inte en av dessa första
              Bushregimens renditions var när Abu Ghraib-kommandot landade med
              Guantánamoplanet på Bromma flygplats och Ahmed Agiza och Mohammed
              El Zary avvisades. Vi vet i vart fall så mycket att avvisningen
              i sig, hur den försiggick, hur den sköttes, var ett övergrepp
              mot männen.
            </seg>
            <seg n="0d4a48d3">
              Konstitutionsutskottet har enligt de regler och det som stadgas
              för vår verksamhet granskat regeringens inblandning i avvisningarna
              och vad regeringen har sagt. Flera talare före mig har pekat på
              de olika punkter som konstitutionsutskottet tar upp för sitt arbete
              och de punkter där vi har kritik mot regeringen.
            </seg>
            <seg n="6a4a0733">
              Den första och den kanske viktigaste punkten i konstitutionsutskottets
              eniga ställningstagande handlar om de diplomatiska försäkringarna,
              den så kallade icke-tortyrgarantin. Garantin syftade till att
              garantera att ett land med mycket dåligt renommé på området mänskliga
              rättigheter, ett land som sysslar med den tortyr jag har pratat
              om här, inte skulle tortera just de två män som avvisades från
              Sverige, Ahmed Agiza och Mohammed El Zary. Garantin var betydligt
              svagare skriven än tidigare garantier som presenterats och förkastats
              i till exempel det brittiska domstolsväsendet där sådana måste
              testas i en domstol. Garantin saknade diskussion om hur den skulle
              följas upp. Den åtföljdes inte av några uppföljningsinstrument,
              utan var helt enkelt en politisk utfästelse om att männen skulle
              behandlas på vissa sätt. I efterhand, vet vi, har vi ett visst
              facit. Vi vet att de stora människorättsorganisationerna, bland
              annat Human Rights Watch, menar sig vara säkra på att männen har
              torterats. Vi vet att FN:s tortyrkommitté har kritiserat Sverige
              på grund av avvisningarna eftersom man menar att risken för tortyr
              var uppenbar, vilket är det som räknas när tortyrkonventionen
              följs. Vi vet att männen inte har fått en rättvis rättegång utan
              har blivit dömda i militärtribunaler, där för övrigt den ena friades.
            </seg>
            <seg n="fd79f2c7">
              Därför konstaterar också utskottet, såväl med facit i hand som
              efter ett resonemang om hur man kan se på garantier, att garantin
              inte borde ha godtagits och att männen därmed inte borde ha avvisats
              med den som grund. Det är ett bra, enigt konstaterande som borde
              efterföljas i regeringens agerande i liknande ärenden.
            </seg>
            <seg n="b4851511">
              Övriga punkter som lyfts fram i det eniga ställningstagandet
              och som förtjänar ett omnämnande är frågan om misstankarna mot
              männen. Utskottet noterar där att förfarandet inte kan jämställas
              med en domstolsprövning, att beviskraven för beslut om avvisning
              eller utvisning i säkerhetsärenden inte är densamma som en fällande
              dom i en brottmålsprocess. Att dessa två parallella system existerar
              samtidigt, där människor som heter Mohammed eller Ahmed och inte
              har medborgarskap men som befinner sig på svensk mark kan behandlas
              på ett sätt och därmed också riskerar att utsättas för tortyr
              och svenska medborgare misstänkta för brott behandlas på ett annat
              sätt, är olyckligt och bör ändras. Men det är en politisk fråga
              snarare än en granskningsfråga. Granskningsmässigt kan vi konstatera
              att vi inte kan gå in och göra en bedömning av de dokument som
              har cirkulerat mellan olika säkerhetstjänster och legat till grund
              för Säkerhetspolisens bedömning av Agiza och El Zary.
            </seg>
            <seg n="144a7dc2">
              Men jag vill göra understrykandet att Sverige alltid i sådana
              här sammanhang självständigt bör testa de anklagelser som riktas
              mot personer. Hade det gjorts kanske vi inte behövt ha den här
              debatten i dag.
            </seg>
            <seg n="e3dd6071">
              Jag har redan nämnt uppföljandet av garantin, fru talman. Det
              har också före mig nämnts hur Sverige agerat mot FN:s kommitté
              mot tortyr och hur det agerades mot männens båda juridiska ombud.
              Jag kan bara instämma i det flera talare tidigare har sagt.
            </seg>
            <seg n="c53a219e">
              I detta ärende, fru talman, diskuteras också händelserna på Bromma
              flygplats och vilken vetskap som fanns på Regeringskansliet om
              att avvisningen skulle ske med ett amerikanskt plan och med hjälp
              av amerikanska agenter. Det konstateras att vi inte kan få full
              klarhet i vilken kunskap som fanns på Regeringskansliet och var
              den fanns.
            </seg>
            <seg n="aed17667">
              För min del leder det till slutsatsen att även om konstitutionsutskottet
              är färdigt bör fortsatta granskningar vidtas. Detta återkommer
              vi till i nästa debatt.
            </seg>
            <seg n="a9f5770a">
              Slutligen, fru talman, finns i betänkandet också ärendet om regeringens
              handläggning av ärendet om en fängslad svensk medborgare på Guantánamobasen.
              Det har efter utskottets diskussion påbörjats en diskussion om
              hur man ska se på de noter som vi också haft tillgång till under
              tiden vi har gjort vår bedömning. Även personer med god kunskap
              om diplomatiska relationer och Sveriges tradition av diplomatiska
              förhållanden till andra länder har höjt på ögonbrynet över uppgifter
              som har framkommit externt.
            </seg>
            <seg n="f147ac03">
              Det är möjligt att vi bör titta vidare på de här frågorna framöver,
              men vår bedömning baseras på att dessa noter och där har regeringen
              varit tydlig mot oss inte ska ses som ett avtal gentemot den amerikanska
              regeringen. Det är det som har legat till grund för den eniga
              bedömning som kunnat göras där. Hade det förhållit sig på ett
              annat sätt, hade detta setts som ett avtal, där diskussionerna
              i utskottet säkerligen varit annorlunda och bedömningen likaså.
            </seg>
          </u>
          <note n="6d2dd248">
            Överläggningen var härmed avslutad.
          </note>
          <note n="fba3528c">
            10 § Fråga om utredning av avvisningsförfarande
          </note>
          <note n="f6e9f0ef">
            Föredrogs
          </note>
          <note type="speaker" n="662d5e75">
            Anf. 91 MATS EINARSSON (v):
          </note>
          <note n="a0585255">
            Fru talman! Under allmänna motionstiden 2004 inlämnades en flerpartimotion
            av företrädare för Vänsterpartiet, Moderaterna, Folkpartiet, Kristdemokraterna,
            Centern och Miljöpartiet med förslag om dels en nationell utredning,
            dels en internationell utredning av omständigheterna bakom det
            ärende vi nyss har debatterat.
          </note>
          <u who="Q5628983" xml:id="i-61f827329c3108ba-0" n="a1894d86">
            <seg n="55e6d633">
              I mitt anförande i det förra ärendet sade jag att det fanns många
              obesvarade frågor kvar, eller i varje fall frågor där svaren är
              ofullständiga och osäkra. Här är några:
            </seg>
            <seg n="72e2e9d6">
              extraordinary rendition
            </seg>
            <seg n="4700c943">
              Det här var några frågeställningar, och det finns många fler.
            </seg>
            <seg n="e4b6076b">
              Varken JO eller KU har förmått eller ens haft uppgiften att besvara
              alla dessa och många andra frågor. Min och Gustav Fridolins reservation
              ska inte ses som en kritik av eller ett underkännande av vare
              sig JO:s eller KU:s arbete. Däremot menar vi att det är angeläget
              att vi inte stannar här.
            </seg>
            <seg n="bbd9e3a4">
              Ansvaret för avvisningsbeslutet ligger hos regeringen; därom
              råder ingen tvekan. Men vem har ansvaret för genomförandet av
              avvisningen, för det faktum att den genomfördes av utländsk personal
              på ett sätt som inte är förenligt med svensk lagstiftning? JO
              beslutade med tvekan att inte väcka åtal mot någon Säpotjänsteman
              eftersom agerandet föreföll ha sanktionerats informellt av ansvarig
              minister. KU kan emellertid inte göra ministern eller regeringen
              som helhet ansvarig för det som hände på Bromma, eftersom det
              formella myndighetsansvaret helt klart låg på Säpo.
            </seg>
            <seg n="43f65ece">
              Alla är nog i dag överens om att det som skedde på Bromma inte
              borde ha skett. Ändå kan ingen ställas till ansvar. Det är djupt
              otillfredsställande.
            </seg>
            <seg n="6da34454">
              Därför menar vi att det på nationell nivå bör genomföras en översyn
              av förfarandena vid avvisningar med utgångspunkt i det nämnda
              avvisningsärendet och att den bör göras av en oberoende granskningskommission.
              Denna granskning kommer inte att vara någon överprövning av redan
              genomförda granskningar och självfallet inte heller någon domstol
              i ett enskilt fall något som regeringsformen förbjuder.
            </seg>
            <seg n="22ffe99c">
              Även på internationell nivå finns det behov av ytterligare utredningar,
              inte bara av huruvida de två avvisade utsatts för tortyr, utan
              också av ett bredare spektrum av frågor jag har redan nämnt några
              av dem i inledningen till detta anförande. På denna punkt är utskottet
              enigt.
            </seg>
            <seg n="1b998f15">
              Fru talman! Jag yrkar därmed bifall till reservationen.
            </seg>
          </u>
          <note type="speaker" n="e90b296b">
            Anf. 92 GUSTAV FRIDOLIN (mp):
          </note>
          <u who="Q2029325" xml:id="i-56065db3cf5a0816-6" n="33b46f85">
            <seg n="a7374a22">
              Fru talman! Rättsövergreppet mot Ahmed Agiza och Mohammed El
              Zary är oerhört, och nu omvittnat i en debatt som i stora delar
              kännetecknades av en gemensam samsyn, där man kritiserade till
              exempel att regeringen godtog den svaga garanti man gav när männen
              avvisades till Egypten.
            </seg>
            <seg n="fe7e85fb">
              Samtidigt sitter vi i en situation där vi vet att det är så mycket
              som vi inte vet. När konstitutionsutskottet granskat historien
              med de båda avvisningarna har man på flera punkter kommit fram
              till att någon klarhet inte gått att nå från vårt håll. När andra
              organ utifrån sina utgångspunkter granskat avvisningarna har dessa
              kommit fram till att man dels haft vissa begränsningar man skulle
              inte ha tittat på vissa delar dels inte kunnat nå klarhet på vissa
              punkter.
            </seg>
            <seg n="bf35803d">
              Vi sitter i en situation där brott är begånget. Det har konstaterats
              att det faktum att rättstillämpningen på Bromma flygplats överlämnades
              till amerikanska agenter inte är förenligt med svensk lag och
              att de tidigare analyser som gjorts av rättschefer inom Regeringskansliet
              inte höll.
            </seg>
            <seg n="0b95b7fd">
              Vi sitter i en situation där männen har avvisats och troligtvis
              torterats, men där ingen kan hållas ansvarig för det. Justitieombudsmannen
              väljer att inte väcka åtal med hänvisning till att de fel som
              har begåtts inom Säkerhetspolisen troligen varit sanktionerade
              av ansvarig minister. Vi kan inte ställa regeringen till ansvar,
              eftersom det formellt sett är myndigheten som ansvarar för sina
              beslut.
            </seg>
            <seg n="3de5f299">
              Vi sitter alltså i en situation där varken ansvar kunnat utkrävas
              eller klarhet kunnat nås på ett flertal punkter.
            </seg>
            <seg n="80a4965c">
              Fru talman! Det var inför risken av denna situation som sex riksdagsledamöter
              från lika många partier, representerande trodde man en bred majoritet
              av denna kammare, krävde ett tillkännagivande från riksdagen om
              behovet av såväl en vidare internationell granskning av de båda
              avvisningarna som en nationell utredning om desamma.
            </seg>
            <seg n="15bb1d4d">
              Fru talman! Låt mig börja med behovet av en nationell granskning.
              På flera punkter i utskottets bedömningstext, i utskottets ställningstagande,
              konstateras att man inte kunnat nå klarhet. Låt mig citera. Någon
              fullständig klarhet om huruvida utrikesministern vid föredragningen
              nåddes av den nämnda informationen alltså information om att det
              var ett amerikanskt plan som skulle användas har inte varit möjlig
              att nå, inte heller om huruvida informationen då funnits på andra
              håll i Regeringskansliet. Utåt sett har det tett sig märkligt
              att Säkerhetspolisen inte skulle ha informerat Justitiedepartementet.
            </seg>
            <seg n="3372f674">
              Man konstaterar på en rad andra punkter att man inte vet allt,
              att man inte kunnat nå full klarhet. Sedan verkar det som att
              man sätter sig ned och är nöjd. På flera punkter har inget organ
              ens haft i uppdrag att granska. Det gäller den mycket centrala
              frågan om vad anklagelserna mot männen egentligen kom från och
              vad de baserades på. Hur fungerar utbytet mellan den svenska säkerhetspolisen
              och andra säkerhetstjänster? På vilket sätt kvalitetsgranskas
              de anklagelser som riktas mot olika människor? Om det kommer en
              anklagelse mot en person från ett land med tvivelaktigt förflutet,
              såsom ett land som tillämpar tortyr eller ett land som konsekvent
              bryter mot de mänskliga rättigheterna, ska Sverige då genast godta
              en sådan anklagelse? Hur kontrolleras anklagelsen när den kommer?
              Hur kvalitetssäkras den? Hur görs det inom Säkerhetspolisen? Hur
              görs det på annan nivå?
            </seg>
            <seg n="de9384a3">
              Fru talman! På grund av dessa oklarheter menar jag och Miljöpartiet
              och Mats Einarsson och Vänsterpartiet att det behövs en nationell
              granskningskommission. Formen kan vara ungefär som den säkerhetstjänstkommission
              vi hade efter det att flera organ i flera år hade sagt att det
              inte fanns några problem med Säkerhetspolisens agerande och att
              man när man slutligen kom fram till att man nog borde granska
              vidare upptäckte att flera övergrepp mot enskilda hade begåtts.
            </seg>
            <seg n="b8a97afd">
              Det har ifrågasatts om en oberoende granskningskommission egentligen
              kan komma fram med något mer. Jag tror det. Jag tror att oberoendet
              i sig är värdefullt när man granskar olika företeelser. Jag vet
              att man kan komma fram med mer på vissa punkter. Det kan jag härleda
              till ett utskottsförhör vi gemensamt hade med den nuvarande människorättskommissarien
              inom Europarådet Thomas Hammarberg. Han säger så här: Men nu råkar
              det även finnas annat material om fångarnas behandling. Jag har
              genom mina kontakter haft möjlighet att gå igenom övrigt material
              som säger att de har torterats, även med elektrisk tortyr. Det
              är en upplysning som de även gav till ambassadör Ström vid hennes
              besök.
            </seg>
            <seg n="d1ac66f0">
              Problemet med det materialet är detsamma som när det gäller att
              genomföra samtal med fångarna. Om det släpps offentligt kommer
              ett par personer att komma i kläm. De riskerar att utsättas för
              svåra repressalier. De är i den situationen. Jag kan tyvärr inte
              säga mer om det eftersom det skulle avslöja dessa personer.
            </seg>
            <seg n="714f1b25">
              De personer det berör är villiga att överlämna materialet till
              en oberoende utredare om de kan lita på att den utredaren eller
              en kommission behandlar materialet på ett ansvarsfullt sätt så
              att de inte senare riskerar att drabbas av repressalier.
            </seg>
            <seg n="b9e07de9">
              Det står alltså fullständigt klart att en kommission skulle kunna
              få tillgång till material som vi inte har haft i vår granskning
              och kanske få mer klarhet i fallet.
            </seg>
            <seg n="b0ec3207">
              Mot bakgrund av det, fru talman, vill jag yrka bifall till reservationen
              i betänkandet.
            </seg>
            <seg n="8bac58f4">
              Låt mig också nämna något om behovet av internationell granskning.
              Sverige har till följd av det tryck som funnits från ledamöter
              i Sveriges riksdag och från frivilliga människorättsorganisationer,
              som sagt att det här måste granskas vidare, tillskrivit Förenta
              Nationernas kommissarie för att få en vidare granskning inom FN-systemet.
              Där har man stött på problemet att om man enbart granskar förhållandet
              om männen har torterats eller inte kan det tolkas som en överprövning
              av den fällning som inom FN-systemet redan är gjord av Sverige
              för avvisningen på grund av att männen har riskerat att utsättas
              för tortyr. Därför vill man inom FN-systemet om en granskning
              ska komma till stånd åtminstone ha ett bredare granskningsmandat.
            </seg>
            <seg n="be0ff587">
              I det eniga ställningstagandet under denna punkt understryker
              hela utskottet värdet i att Sverige fortsätter att trycka på för
              en internationell granskning. Jag förutsätter att behandlingen
              av motionen på detta sätt leder till att Sverige tar förnyade
              kontakter med representanter i första hand inom FN-systemet för
              att få till stånd en oberoende internationell granskning om hela
              det frågekomplex som aktualiseras i samband med avvisningen av
              Mohammed El Zary och Ahmed Agiza.
            </seg>
          </u>
          <note type="speaker" n="2b35b58d">
            Anf. 93 PÄR AXEL SAHLBERG (s):
          </note>
          <u who="Q6088379" xml:id="i-cab4192ce3ad7471-7" n="1d5e4fff">
            <seg n="e24eb220">
              Fru talman! Vi har en följdmotion, skulle man kunna kalla det,
              till betänkandet, även om det inte är direkt så det fungerar,
              där vi har frågorna fortsatt aktuella. Man kan möjligen diskutera
              lite grann vad det är som egentligen ska utredas. Det talas om
              de två egyptier som vi nu har talat om och som kunde vara skäl
              för en utredning men också exempel på dessa förfaranden. Motionen
              är dock mer allmänt formulerad så att det ser ut som en genomgång
              av regelverket för förfarandet vid avvisningar.
            </seg>
            <seg n="23191308">
              Man kan grunna på om utredningarna som till exempel KU och JO
              har gjort är så bristfälliga eller om det är själva kompetensfrågan
              som är den principiella frågan eller om det handlar om att utredarna
              har kommit till fel slutsats och att man därför behöver ytterligare
              en utredning.
            </seg>
            <seg n="8ec4da51">
              KU har behandlat det här och diskuterat det i samband, kan man
              väl säga, med det aktuella granskningsärende som vi hade och har
              som enigt utskott, förutom två partier som har reservation, kommit
              fram till att när det gäller den nationella utredningen ser vi
              ingen anledning att gå motionen till mötes. När det gäller den
              internationella utredningen citerar vi vad regeringen har sagt
              och gjort. Vi betonar också att utskottet förutsätter att regeringen
              i möjlig utsträckning verkar för en sådan internationell utredning
              och för att kampen mot terrorismen ska bedrivas så att mänskliga
              rättigheter inte kränks, det vill säga det som är den svenska
              modellen för det här.
            </seg>
          </u>
          <note n="fda0f651">
            Fru talman! Här är flera talare anmälda. Jag yrkar bifall till
            utskottets förslag i det här betänkandet och avslag på reservationen.
          </note>
          <note type="speaker" n="292a8f3d">
            Anf. 94 GUSTAV FRIDOLIN (mp) replik:
          </note>
          <u who="Q2029325" xml:id="i-56065db3cf5a0816-7" n="33b46f85">
            <seg n="2fc90bf1">
              Fru talman! Jag avböjer nog att svara på Pär Axel Sahlbergs fråga
              om vad som ska granskas av en nationell oberoende utredning. Mats
              Einarsson lämnade en allt annat än fullödig men ändå lång lista
              på frågeställningar som borde få ytterligare belysning. Jag citerade
              delar där det inte varit vår kompetens precis i konstitutionsutskottet
              som brustit men där vi helt enkelt inte har kunnat nå klarhet.
              Jag citerade också Thomas Hammarberg Pär Axel Sahlbergs partikamrat
              för övrigt när han klargjorde att det finns information som en
              oberoende kommission skulle kunna få del av men som konstitutionsutskottet
              av olika anledningar inte fått del av.
            </seg>
            <seg n="45be53b5">
              Fru talman! Det var det om detta. Jag begärde repliken för att
              det var en fråga jag ville ställa. Frågan gäller den del i betänkandet
              där vi är eniga, nämligen behovet av en internationell utredning.
              Jag tolkar det också som att vi i riksdagen är eniga med regeringen.
              Det får ändå tolkas som en viss markering när en sådan här motion
              behandlas och man utifrån motionen konstaterar att utskottet förutsätter
              att regeringen i möjlig utsträckning verkar för en internationell
              utredning, i första hand troligen inom FN-systemet.
            </seg>
            <seg n="3f722e94">
              Jag vill därför ställa en fråga till Socialdemokraternas representant
              i debatten, Pär Axel Sahlberg. Kan man utifrån detta förutsätta
              också att regeringen tillskriver FN:s högkommissarie för mänskliga
              rättigheter och klargör att man gärna önskar att hon initierar
              en utredning inom det mandat som hon så önskar?
            </seg>
          </u>
          <note type="speaker" n="46f3f75e">
            Anf. 95 PÄR AXEL SAHLBERG (s) replik:
          </note>
          <u who="Q6088379" xml:id="i-cab4192ce3ad7471-8" n="1d5e4fff">
            <seg n="0d504b3c">
              Fru talman! Jag tycker att man ska tolka det som vi har skrivit
              det för en gångs skull, nämligen att vi är överens med regeringen
              om detta och att detta kräver att världssamfundet faktiskt är
              intresserat av att hantera denna fråga. Det kräver naturligtvis
              också det som lite grann har varit en underton i hela debatten,
              nämligen att vi nationalstater emellan är redo att göra en sådan
              utredning, att hålla dessa frågor vid liv, att se till att vi
              höjer standarden och att vi gör det tillsammans. Jag skulle då
              från riksdagens sida inte vilja tala om hur det ska göras och
              vem vi skriver brev till om vad. Men det finns skäl att granska
              detta aktuella fall mer utförligt och också göra det ur principiell
              synpunkt.
            </seg>
          </u>
          <note type="speaker" n="020c0883">
            Anf. 96 GUSTAV FRIDOLIN (mp) replik:
          </note>
          <u who="Q2029325" xml:id="i-56065db3cf5a0816-8" n="33b46f85">
            <seg n="a171810a">
              Fru talman! Tack för det svaret som i vissa delar var väldigt
              tydligt. Jag kan därför nöja mig med att ställa följande motfråga:
              Finns det någon annan än FN:s högkommissarie för mänskliga rättigheter
              som Pär Axel Sahlberg skulle kunna tänka sig utföra uppgiften
              att göra en internationell granskning som både vi och regeringen
              menar borde komma till stånd?
            </seg>
          </u>
          <note type="speaker" n="e4fdadb4">
            Anf. 97 PÄR AXEL SAHLBERG (s) replik:
          </note>
          <u who="Q6088379" xml:id="i-cab4192ce3ad7471-9" n="1d5e4fff">
            <seg n="9f01d417">
              Fru talman! Jag ska vara kortfattad. Jag tycker att det är FN-systemet
              som vi måste slå vakt om och värna i detta sammanhang. Men det
              är alldeles klart att det också finns andra instanser och organ
              som kunde vara aktuella. Men jag menar att det är viktigt att
              vi, till skillnad från vad vi har hört i debatten tidigare, får
              in och får med de andra länderna i fråga om att se angelägenheten
              i detta arbete. Och då är naturligtvis FN-systemet det suveränt
              viktigaste.
            </seg>
          </u>
          <note type="speaker" n="56fb3bcc">
            Anf. 98 GÖRAN LENNMARKER (m):
          </note>
          <u who="Q4411204" xml:id="i-8fc06de2e3f398e0-1" n="dd34d1ea">
            <seg n="fcdf60e5">
              Fru talman! Det första kravet som vi var ense om i KU gäller
              just en internationell utredning. Det vore bra att få en internationell
              översikt och utredning om vad som har skett, inte minst för att
              just klarlägga ansvar. Länder ska inte kunna komma undan om tortyr
              eller illabehandling har skett. Och vi måste ha ett system som
              gör att vi internationellt tillsammans kan bekämpa terrorism inom
              rättsstatens ram. Jag tror inte att jag behöver orda så mycket
              om det eftersom det råder enighet om det. Och det senaste replikskiftet
              gav väl också bevis för det.
            </seg>
            <seg n="3010a931">
              Den andra frågan gäller om vi ska ha en vidare utredning nationellt.
              Då säger KU:s breda majoritet att man inte ser att det behövs.
              Det finns förvisso oklarheter. Och det påpekar KU när man har
              granskat själva ärendet. Men å andra sidan drar KU ganska tydliga
              slutsatser även när det råder oklarhet om vad som faktiskt har
              förevarit.
            </seg>
            <seg n="b5dbf682">
              Som ordförande i KU tycker jag att det har varit häpnadsväckande
              hur tydliga slutsatser som vi har dragit på dessa fem punkter
              om vad som inte bör ske och inte borde ha skett och därmed naturligtvis
              inte heller bör ske i framtiden. Och det är en utmärkt bas för
              hur man på olika områden ska kunna hantera dessa frågor i framtiden.
            </seg>
            <seg n="b0d1fa61">
              Det finns därutöver en rad utredningar vi räknar också upp dem
              i utskottsbetänkandet som redan arbetar med delar av detta. Vi
              har den nya instansordningen som ska träda i kraft om drygt fyra
              månader. Den innebär att överklagandemöjligheterna kommer att
              bli helt annorlunda, även när det gäller säkerhetsfrågor. Vi har
              hela vår kritik av att garantierna inte borde ha godtagits. Det
              gäller även uppföljningen och relationerna med FN:s tortyrkommitté,
              för att nämna några. Sedan handlar det om själva grundslutsatsen
              att denna avvisning inte borde ha skett.
            </seg>
            <seg n="703b353d">
              Jag tror att i och med detta plus de andra saker som JO har gjort
              när det gäller myndigheterna, inte minst kritiken när det gäller
              Säpo och händelserna på Bromma som har varit mycket tydlig, finns
              det inte i den meningen behov av att nu föra utredningsarbetet
              vidare i den delen.
            </seg>
            <seg n="326bbb24">
              Sedan är det som många har påpekat rätt när det gäller skuldfrågan
              och vems felet är. Men problemet med det är att en sådan här utredning
              inte kan sköta om det. Det får den inte ens göra. Det ligger inom
              rättsväsendets ram om man ska utkräva ansvar. Vi har förbud mot
              specialdomstolar, det vill säga att om man ska ha ett ansvarsutkrävande
              kan man inte göra det i en specialutredningsform. Den ordningen
              kan vi faktiskt inte ha med specialdomstolar för särskilda ärenden,
              utan det måste faktiskt ske inom rättssamhällets ram.
            </seg>
            <seg n="4f421c5d">
              Vi ska komma ihåg att vi ska bekämpa terrorism. En viktig del
              när det gäller att hävda rättssamhället är att bekämpa terrorism.
              Den andra delen är att vi ska bekämpa terrorismen inom ramen för
              rättssamhället. Men vi ska också hantera våra egna ordningar när
              vi ska granska inom ramen för rättssamhället. Vi själva såsom
              granskare ska också uppfylla rättssamhällets principer. Det innebär
              att den granskning som ska ske av dem som har handlagt denna fråga
              också ska ske enligt rättssamhällets principer.
            </seg>
          </u>
          <note n="586ad75a">
            Jag yrkar bifall till förslaget i utskottets betänkande.
          </note>
          <note type="speaker" n="0151bbb9">
            Anf. 99 TOBIAS KRANTZ (fp):
          </note>
          <u who="Q952026" xml:id="i-1613c3dbcdf4971b-3" n="6dccc5f9">
            <seg n="72afcf57">
              Fru talman! Denna fråga har som vi diskuterade i den tidigare
              debatten granskats från en rad olika perspektiv och av en rad
              olika aktörer. Polis, åklagare, Justitieombudsmannen och konstitutionsutskottet
              har sagt sitt. Ändå ställer Vänsterpartiet och Miljöpartiet krav
              på att ytterligare en nationell utredning, som ska vara oberoende,
              som det sägs, ska tillsättas.
            </seg>
            <seg n="68e4e87b">
              Jag har lyssnat på debatten både inför denna kammarsession och
              under debatten här. Då är det två argument som utkristalliseras
              för en sådan ståndpunkt. Det ena argumentet är att det finns saker
              som vi inte vet och som behöver redas ut. Det andra argumentet
              är att ingen ställs till svars för det som har ägt rum.
            </seg>
            <seg n="8ae5984a">
              Det första argumentet är naturligtvis på ett sätt självklart.
              Jag tror att det i stort sett i alla utredningar finns saker och
              ting som man inte vet och saker och ting som man inte kan ha fullständig
              klarhet i. Men frågan är om det är ett argument för att vi ska
              tillsätta en särskild utredning vid sidan av de etablerade kanaler
              som faktiskt har utrett denna fråga länge på olika sätt. Skulle
              en sådan utredning vara bättre på att reda ut de oklarheter som
              finns? Och är i så fall det rätta sättet att just tillsätta en
              särskild kommission och en särskild utredning för detta? Om man
              misstänker att det finns oklarheter, är det i så fall inte bättre
              att ta upp frågan på nytt, exempelvis i konstitutionsutskottet,
              polisanmäla det på nytt eller på nytt anmäla det till Justitieombudsmannen
              för granskning utifrån det perspektiv som Justitieombudsmannen
              har?
            </seg>
            <seg n="4c9b52ec">
              Det andra argumentet handlar om att ingen ställs till svars.
              Det tycker jag är ett väldigt egendomligt argument. Det som vi
              har gjort i konstitutionsutskottet under det senaste året handlar
              väl om att ställa regeringen till svars? Vad har regeringen gjort
              respektive inte gjort? Och vi har i ett enigt betänkande konstaterat
              att det finns kritik att framföra mot regeringen på ett antal
              olika punkter.
            </seg>
            <seg n="938a4f62">
              Justitieombudsmannen har framfört kritik när det gäller hanteringen
              av den konkreta avvisningen på Bromma. Polis och åklagare har
              granskat det utifrån sina utgångspunkter och har då ställt människor
              till svars. Så visst finns det ett tydligt ansvarsutkrävande här.
            </seg>
            <seg n="de6390e1">
              Det som jag tror är det underliggande i detta krav på en oberoende
              nationell utredning handlar egentligen inte om granskningen av
              detta enskilda fall i sig, utan det handlar om en kritik av att
              det är svårt att få ett helhetsgrepp när det gäller den här typen
              av frågor. Det är mer en politisk fråga. Oavsett hur många oberoende
              granskningskommissioner som det skulle tillsättas så skulle vi
              ändå inte kunna lösa det problemet. Det är en politisk fråga.
              Om vi är missnöjda med hur systemet för att hantera denna typ
              av fråga är uppbyggt får vi skriva motioner. Och regeringen kan
              se till att det läggs fram propositioner för att åtgärda dessa
              problem. Men det är inte en fråga för granskning, utan det är
              en politisk fråga.
            </seg>
            <seg n="5731fd44">
              Med tanke på Miljöpartiets och Vänsterpartiets kontakter med
              regeringen har de alla möjligheter att påverka regeringen att
              ta sådana initiativ. Att tillsätta en särskild granskningskommission
              för detta är ändå en överloppsgärning.
            </seg>
            <seg n="4da1a5e6">
              Jag tror, som sagt, att det är viktigt att poängtera att om det
              skulle dyka upp nya omständigheter i detta fall finns det alla
              möjligheter för alla dessa instanser att granska ärendet på nytt.
              Och självfallet motsätter vi från Folkpartiet oss inte en sådan
              granskning från konstitutionella utgångspunkter i framtiden.
            </seg>
            <seg n="87511829">
              Jag tycker att det är bra att vi är eniga om att det behövs en
              internationell utredning. Vi har nämligen haft en ordentlig genomgång
              av vad som gäller för svenska förhållanden. Vi har gjort vår del
              i konstitutionsutskottet, och andra instanser har gjort sina delar.
              Men det saknas en rejäl utvärdering och granskning av sådana saker
              som inte ligger inom svenska instansers möjlighet att granska.
            </seg>
            <seg n="5e04d76f">
              Det handlar om internationella förhållanden. Där finns det inget
              etablerat system för granskning som det finns i Sverige via KU,
              via polis, via åklagare och via Justitieombudsmannen exempelvis,
              utan där behöver ett separat initiativ tas för att den här granskningen
              ska komma till stånd.
            </seg>
            <seg n="f218d0fc">
              Det som utskottet i betänkandet tydligt pekar på är att regeringen
              nu måste försöka ta initiativ och se till att en sådan här internationell
              utredning kommer till stånd. Detta är avgörande för att vi ska
              kunna nå klarhet också i de delar som vi inte har kunnat reda
              ut nationellt. Jag är glad över att vi är eniga om detta och hoppas
              att regeringen lyckas med denna föresats och att det sedan kan
              återrapporteras till konstitutionsutskottet och riksdagen.
            </seg>
          </u>
          <note type="speaker" n="5d8f774e">
            Anf. 100 INGVAR SVENSSON (kd):
          </note>
          <u who="Q1663473" xml:id="i-e5c97edca614bebb-1" n="93c85459">
            <seg n="be057667">
              Fru talman! Utifrån Gustav Fridolins anförande skulle man kunna
              tro att en mycket bred majoritet i riksdagen står bakom den motion
              som har föranlett det betänkande som vi nu debatterar. När vi
              fick motionen på utskottets bord kontrollerade jag väldigt noga
              om den hade status som partimotion eller som kommittémotion. Jag
              fick svaret att det var en enskild motion och att den skulle hanteras
              utifrån det. Det är så att säga styrkan i argumenteringen på de
              olika punkterna som har blivit avgörande för vårt ställningstagande
              i utskottet.
            </seg>
            <seg n="502e0ea7">
              På ett mycket tidigt stadium konstaterade vi att genom KU:s och
              Justitieombudsmannens granskning fanns det inte behov av mer av
              nationell granskning. Däremot var vi beredda att medverka till
              att titta på detta i ett internationellt perspektiv. Det har vi
              enats om i utskottet, dock utan att göra något tillkännagivande.
            </seg>
            <seg n="76041045">
              Men när det gäller detta med en oberoende nationell granskning
              verkar det något märkligt. Där skulle man tydligen ägna sig åt
              att göra något slags bevisgradering av om skälig eller sannolik
              misstanke har funnits mot de här männen. Detta är mycket märkligt.
            </seg>
            <seg n="52e11e77">
              Däremot kunde man detta pekade jag på i mitt huvudanförande när
              det gäller själva granskningsfrågan fundera över rättssäkerhetssystemet,
              över om lagen om särskild utlänningskontroll uppfyller rimliga
              rättssäkerhetskriterier och så vidare. Men det handlar inte om
              att tillsätta en undersökningskommission. Mycket mer handlar det
              i stället om att för framtiden skapa ett bättre rättssäkerhetssystem.
            </seg>
            <seg n="068cec05">
              Jag ber att få yrka bifall till utskottets förslag i betänkandet.
            </seg>
          </u>
          <note type="speaker" n="6bf71c6c">
            Anf. 101 KERSTIN LUNDGREN (c):
          </note>
          <u who="Q4964100" xml:id="i-b4971b713b76302b-3" n="4892ac16">
            <seg n="be4e3d01">
              Fru talman! I den del som handlar om nationell utredning är mycket
              redan sagt. Jag kan väl bara konstatera att det i en framtid naturligtvis
              kan finnas skäl att ha en utredning som klarlägger förhållanden
              i sådana särskilda avvisningsärenden som det här är ett exempel
              på. Men då tror jag att man behöver ha ytterligare några år på
              nacken för att starta en utredning. Att i detta fall använda avvisningen
              av Agiza och El Zary som grund för detta ser inte vi leder längre
              här och nu. Det finns ju klarlagt i JO:s hantering och i vår granskning
              att det finns osäkerheter. Men vi har inte funnit osäkerheter
              som är av sådan art att vi säger att en ny utredning skulle kunna
              bringa större klarhet kring dem än vi kunnat göra. Om det kommer
              nya fakta, om vi får nya kunskaper, när historien runnit vidare
              kan en ny granskning naturligtvis alltid genomföras, såväl av
              oss som av andra.
            </seg>
            <seg n="847cc0f7">
              Däremot är, som framgått, den internationella utredningen av
              frågan intressant. I det här fallet, fru talman, finns det verkligen
              skäl att understryka att en utredning inte bör komma till stånd
              på det sätt som regeringen främst verkar söka sig till, nämligen
              ett gemensamt utredande mellan Sverige och Egypten. En sådan utredning
              kan inte lösa den oberoende studie av våra länders agerande så
              som vi anser behöver göras. Därför är det viktigt att den här
              utredningen sker inom FN-systemets ram så att vi kan granskas
              utifrån vårt agerande och Egypten utifrån Egyptens agerande. I
              det här fallet gäller det också andras agerande, till exempel
              amerikanernas agerande.
            </seg>
            <seg n="0263fb6a">
              En annan sak är att vi utifrån de här granskningarna alltid har
              att hantera politiska slutsatser. Men de får göras i annan ordning.
              Det är naturligtvis en sak som det i andra sammanhang, som sagt,
              finns skäl att komma tillbaka till. En ny granskningskommission
              skulle, enligt vår bedömning, inte lösa de frågorna.
            </seg>
            <seg n="47018f11">
              Dessutom finns det också i det sammanhanget skäl att peka på
              de risker som skulle kunna uppkomma till exempel om sekretessen
              hävs, som man från Vänsterns och Miljöpartiets sida talar om.
              Det är klart att det i det här fallet också finns risker för den
              som sitter fängslad i Egypten. Ett arbete under de här förhållandena
              måste alltså ske med stor varsamhet mot de människor som är berörda
              och som verkligen kan råka illa ut om en utredning skulle få fel
              förutsättningar eller så att säga skapa eldunderstöd till nya
              tänkbara övergrepp i fängelser i Egypten.
            </seg>
          </u>
          <note n="a08d39d2">
            Mot den bakgrunden, fru talman, yrkar också jag bifall till utskottets
            förslag i betänkandet.
          </note>
          <note n="6d2dd248">
            Överläggningen var härmed avslutad.
          </note>
          <note n="c2377db4">
            11 § Kommunal uppdragsverksamhet inom kollektivtrafiken
          </note>
          <note n="f6e9f0ef">
            Föredrogs
          </note>
          <note type="speaker" n="5484744e">
            Anf. 102 CARL-ERIK SKÅRMAN (m):
          </note>
          <u who="carl-erik_skarman_1ce1ac" xml:id="i-bf748defea28b06f-0" n="3da2d910">
            <seg n="99e44e1c">
              Fru talman! Kommunal affärsverksamhet och kommunalt företagande
              är inte någon lysande bransch, och det är knappast förvånande
              att det är på det viset.
            </seg>
            <seg n="9d5cc7fb">
              Många av kammarens ledamöter har suttit i kommunala företagsstyrelser
              men känner sig ändå knappast som styrelseproffs med stora, grandiosa,
              kommersiella visioner. Snarare är det väl så att vi som haft sådana
              poster har känt oss som representanter för våra partier med uppdrag
              att bevaka de politiska kraven och i bästa fall undvika konkurs.
              Det är genom att kunna genomföra politiska krav som en politiker
              kan få belöning, det vill säga få många röster i kommande val.
            </seg>
            <seg n="bc0910a3">
              Ett styrelseproffs eller en framgångsrik företagare är duktig
              på att omforma affärsmässig osäkerhet till kommersiella risker
              och belönas efter eventuell framgång, vanligen med att vederbörande
              eller hans företag gör ekonomisk förtjänst. Politikerns och företagarens
              roller är olika.
            </seg>
            <seg n="000b3ead">
              Fru talman! Det är knappast någon djärv gissning att dessa skillnader
              utgör en del av förklaringen till att politikerstyrda företag
              har svårt att vara framgångsrika och kanske även till att det
              förekommer så relativt få företagare i politiken.
            </seg>
            <seg n="a78413f5">
              I fråga om det ärende som vi nu behandlar säger regeringen att
              kommunala trafikföretag ska få möjlighet att utvidga sitt geografiska
              och därmed sitt kommersiella risktagande till nya verksamhetsområden
              med viss trafik utanför den egna kommungränsen, vilket strider
              mot de i övrigt gällande självkostnads- och lokaliseringsprinciperna.
            </seg>
            <seg n="63b47bb4">
              Detta ska bli möjligt genom permanentning av en försökslagstiftning
              som i omgångar tillämpats sedan år 1996. Det behövs för att stärka
              konkurrensen inom branschen, säger regeringen. Konkurrensen är
              tillfredsställande, säger Statskontoret med instämmande av bland
              annat Konkurrensverket och Kommerskollegium.
            </seg>
            <seg n="6a901cf7">
              Det hade förmodligen varit mer intressant om regeringen hade
              kommit med förslag om hur upphandlingskompetensen i den kommunala
              verksamheten skulle kunna höjas. Det är ett bättre sätt att öka
              konkurrensen inom exempelvis den linjetrafik som bedrivs med kommunalt
              huvudmannaskap. En sådan insats skulle dessutom innebära goda
              effekter på andra områden inom den offentliga verksamheten.
            </seg>
            <seg n="236a4ff8">
              Fru talman! Statskontoret visar att redovisningen av verksamheten
              utanför kommungränserna i flera fall varit undermålig. Endast
              ett av de berörda företagen har i huvudsak följt de redovisningsbestämmelser
              som ingått i försökslagen. Regeringen föreslår ytterligare redovisningskrav
              och hoppas på så sätt att företagen av något skäl ska förmås att
              följa dessa ökade byråkratiska krav. Man frågar sig vad som då
              händer med skattebetalarnas pengar och den redan vacklande kommersiella
              spänsten i dessa kommunala företag.
            </seg>
            <seg n="a7b837de">
              Det är klart att det under sådana förhållanden finns stor risk
              att kommunala medel kommer att användas på ett sätt som snedvrider
              konkurrensen till de ordinarie privata trafikföretagens nackdel.
              Statskontorets utredning drar slutsatsen att fördelarna med den
              föreslagna lagstiftningen inte överväger skattebetalarnas ökade
              risktagande i verksamheten.
            </seg>
            <seg n="525237ef">
              Fru talman! Jag delar den uppfattningen. Lagförslaget bör avslås.
              Jag yrkar bifall till allianspartiernas reservation.
            </seg>
          </u>
          <note type="speaker" n="647fb04a">
            Anf. 103 LISELOTT HAGBERG (fp):
          </note>
          <u who="Q4951911" xml:id="i-4b5280911b57fb29-0" n="9d3944a6">
            <seg n="0410447f">
              Fru talman! Enligt min och Folkpartiets uppfattning är det oerhört
              viktigt att den verksamhet som bedrivs med skattemedel styrs demokratiskt
              och med mesta möjliga insyn för medborgarna. Det är också därför
              som vi anser att bolagsformen lämpar sig särskilt illa för kommunal
              verksamhet. Kommuner ska inte, annat än i verkliga undantagsfall,
              bedriva verksamhet i bolagsform, och det finns flera skäl till
              detta.
            </seg>
            <seg n="eae92d78">
              Det är inte bra när kommuner ger sig in på områden där det privata
              näringslivet kan sköta verksamheten lika bra eller bättre. Det
              finns många exempel där kommuner via sina bolag konkurrerat ut
              privat verksamhet. Jag har själv stött på flera exempel på detta.
              Det har handlat om allt från försäljning av plantor, konferens-
              och restaurangverksamhet till solarieverksamhet och larmföretag.
            </seg>
            <seg n="baaaa318">
              Det är dessutom så att kommunala bolag har ett övertag, i den
              meningen att skattebetalarna står bakom som en sorts garant. En
              sådan situation existerar inte för privata företagare. Det är
              heller inte rimligt att skattebetalarna ska behöva vara med och
              bära den här typen av risktagande.
            </seg>
            <seg n="77d12931">
              Vi i Folkpartiet anser att kommunerna ska koncentrera sig på
              det som är viktigast, det vi i dagligt tal kallar kärnverksamhet.
              Kommunal verksamhet ska bedrivas i förvaltningsform, för det underlättar
              möjligheten till insyn.
            </seg>
            <seg n="385b9034">
              I regeringens proposition föreslås en permanentning av den försöksverksamhet
              som sedan 1996 givit kommunerna rätt att bedriva uppdragsverksamhet
              inom kollektivtrafiken. Som skäl för införandet av den här försöksverksamheten
              anförde regeringen att den kommunalrättsliga principen inte gjorde
              det möjligt för de kommunala bussbolagen att erbjuda sina tjänster
              utanför det egna geografiska området och att de därför kom i ett
              sämre konkurrensläge än de privata företagen.
            </seg>
            <seg n="7906865d">
              År 1999 utvärderades verksamheten av en särskild utredare, som
              konstaterade att omfattningen och effekterna av försöksverksamheten
              varit ytterst marginella och att det därför var svårt att dra
              några slutsatser när det gäller effekterna på konkurrensen eller
              andra förhållanden. Utredningen bedömde att det rådde en fungerande
              konkurrens vid upphandling av kollektivtrafiktjänster, och slutligen
              ansåg utredningen att det inte förelåg behov av att låta kommunala
              trafikbolag få bedriva uppdragsverksamhet utanför den egna kommunen.
              Försökslagstiftningen borde därför enligt utredningen varken förlängas
              eller permanentas. Trots detta fattade riksdagen under våren 2001
              beslut om att just förlänga försöksverksamheten.
            </seg>
            <seg n="f76c5016">
              Fru talman! Sedan dess har det gjorts en utvärdering till, och
              den gjordes av Statskontoret och lämnades under förra året. Statskontoret
              riktade skarp kritik mot försökslagen och krävde att den skulle
              avvecklas. Ett antal remissinstanser, däribland Konkurrensverket,
              Kommerskollegium och Svenskt Näringsliv, ansåg att försöksverksamheten
              borde avvecklas. De menade att kommunala bolags verksamhet i andra
              kommuner inte är nödvändig för att säkra en bra konkurrens, att
              det finns en tillfredsställande konkurrens på marknaden och att
              fördelarna med kommunala bolag inte överväger medborgarnas ökade
              risktagande samt att lagen inte fungerar som statligt styrmedel.
            </seg>
            <seg n="245929d1">
              Statskontorets slutsats var alltså att försökslagen från 1996
              bör avvecklas. Ända är förslaget här i dag att den ska permanentas.
            </seg>
            <seg n="aef3ef1b">
              Vi i Folkpartiet anser att kommunal verksamhet bör konkurrensutsättas
              för att möjliggöra en bred flora av olika uppdragstagare inom
              till exempel linjetrafiken. Vi är generellt mycket kritiska till
              kommunala bolag. Utgångspunkterna för detta har jag redogjort
              för tidigare. Det är också väsentligt att slå vakt om den så kallade
              lokaliseringsprincipen.
            </seg>
            <seg n="0eaf639c">
              Med detta yrkar jag bifall till reservationen.
            </seg>
          </u>
          <note type="speaker" n="41b627ba">
            Anf. 104 INGVAR SVENSSON (kd):
          </note>
          <u who="Q1663473" xml:id="i-e5c97edca614bebb-2" n="93c85459">
            <seg n="65bc4f21">
              Fru talman! Vi kristdemokrater har inte en väldigt rigid hållning
              när det gäller de kommunala bolagen, men i den här delen är regerings
              förslag orimligt. Det handlar om kommungränsöverskridande verksamhet.
            </seg>
            <seg n="68d1eff8">
              Fru talman! Det är enligt vår uppfattning omöjligt att genom
              lagstiftning säkerställa att en korrekt särredovisning kommer
              att göras. Därför finns det fortfarande en stor risk för att konkurrensneutraliteten
              inte kommer att råda och att kommun och landsting med skattemedel
              kommer att subventionera verksamhet som bedrivs åt andra. Enligt
              vår huvuduppfattning ska konkurrensutsatt verksamhet bedrivas
              av privata företag. Det är inte rimligt att i sådana här sammanhang
              ta affärsrisker med skattepengar.
            </seg>
          </u>
          <note n="23a42f5d">
            Jag yrkar bifall till reservationen.
          </note>
          <note type="speaker" n="9eba66c6">
            Anf. 105 HELENE PETERSSON (s):
          </note>
          <u who="Q3373674" xml:id="i-50eebd0e6acc09d2-0" n="568b9679">
            <seg n="923c3a5d">
              Fru talman! Försöksverksamheten med rätt för kommunala aktiebolag
              att bedriva uppdragsverksamhet inom kollektivtrafiken har pågått
              sedan 1996. Det är dags att gå vidare. Det finns två riktningar.
              Antingen avvecklar vi eller så permanentar vi den. Vi anser att
              vi ska permanenta denna rätt, och jag tillstyrker regeringens
              lagförslag beträffande lagen om vissa kommunala befogenheter i
              fråga om kollektivtrafik och yrkar bifall till konstitutionsutskottets
              förslag i betänkande nr 4.
            </seg>
            <seg n="8161e5b4">
              Försöksverksamheten startade som sagt 1996 och var giltig till
              utgången av 2002. Giltighetstiden förlängdes senare till utgången
              av 2005. Den 15 april 2004 beslutade regeringen att ge Statskontoret
              i uppdrag att utreda och utvärdera bland annat tillämpning och
              konkurrenseffekter. Rapporten överlämnades i september samma år
              och har remissbehandlats. Regeringen har också inhämtat Lagrådets
              yttrande och har på samtliga punkter följt Lagrådets förslag.
              Rapportens förslag var, som många sagt här i dag, att försöksverksamheten
              skulle avvecklas. Däremot har en majoritet av remissinstanserna
              ansett att verksamheten borde förlängas eller permanentas.
            </seg>
            <seg n="cbf850b1">
              I dag finns det elva kommunala trafikföretag. Endast fyra av
              dem har använt sig av möjligheterna att bedriva uppdragsverksamhet
              enligt försökslagen. Det är viktigt att det finns en fungerande
              kollektivtrafik i hela landet. I dag arbetspendlar vi mer och
              framför allt längre sträckor. Kommungränser gäller ofta inte som
              någon avgränsning. Våra ungdomar studerar ofta på orter som ligger
              en bit bort från deras bostäder. Sverige ser också mycket olika
              ut i olika delar. Det är skilda förutsättningar för konkurrens
              i de olika geografiska delarna.
            </seg>
            <seg n="9229fe91">
              I varje län ska det finnas länstrafikansvariga som ansvarar för
              den lokala och regionala linjetrafiken för persontransporter.
              De länstrafikansvarigas uppgifter ska handhas av en trafikhuvudman.
              Länstrafikansvariga är i de flesta fall landstinget och kommunerna
              i länet gemensamt. Men man kan också komma överens om att antingen
              den ena eller den andra ska vara länstrafikansvarig. Det finns
              i dag 21 länstrafikshuvudmän i landet. De ska ansvara för länets
              trafikförsörjning, biljettpriser, tidtabeller, drivmedel och kontraktstider
              med mera.
            </seg>
            <seg n="e31b29f5">
              I dag upphandlar trafikhuvudmännen mer än 95 % av den lokala
              och regionala linjetrafiken i konkurrens och verksamheten är skattefinansierad
              till ca 42 %.
            </seg>
            <seg n="163a4d04">
              I Sävsjö kommun, där jag bor, går 3,4 miljoner av kommunens budget
              2005 till länstrafikens verksamhet. Det kanske inte kan tyckas
              vara så mycket, men varje krona är viktig i en liten kommun. Det
              är också viktigt att kommuninnevånarnas skattepengar används på
              rätt sätt.
            </seg>
            <seg n="82c3a730">
              Man kan då fråga sig vad det finns för skäl till att en kommun
              över huvud taget bildar ett trafikbolag för att själv driva kollektivtrafik.
              Jag tror inte att detta är den första och mest prioriterade verksamheten
              som en kommun ägnar sig åt. Det har säkert funnits starka skäl
              i de elva fall som förekommer. Men de kommunala aktiebolag som
              i dag finns eller som kanske kommer att startas i framtiden måste
              få konkurrera på lika villkor med övriga trafikbolag.
            </seg>
            <seg n="f8c99fba">
              Vi kan inte fortsätta med försök hur länge som helst. Alternativet
              är att avsluta verksamheten och avveckla lagen, vilket med stor
              sannolikhet skulle innebära att de bolag som i dag har en etablerad
              kollektivtrafikverksamhet inte skulle klara sig med att enbart
              få köra inom den egna kommungränsen. Bolaget fick inte heller
              bedriva sin verksamhet med vinst. Man kunde inte kompensera sig
              med annan marknad om anbudet i den egna kommunen gick till någon
              annan.
            </seg>
            <seg n="059aa9a2">
              Göteborgs Spårvägar är ett mycket bra exempel på just detta.
              Vid förra anbudsupphandlingen dumpade ett privat företag priserna
              och fick anbudet som innebar ganska rejält många busslinjer inom
              Göteborg. Göteborgs Spårvägar klarade sig och kunde överleva detta
              tack vare försökslagen. Man upphandlade och fick andra anbud utanför
              kommungränsen.
            </seg>
            <seg n="a9775130">
              Vid den senaste anbudsupphandlingen hade de privata aktörerna
              höjt sina priser med den påföljd att Göteborgs Spårvägar fick
              tillbaka alla sina busslinjer inom Göteborgs stad. Jag ställer
              mig frågan: Vad hade hänt om Göteborgs Spårvägar inte hade kunna
              överleva? De hade försvunnit. De privata aktörerna hade kunnat
              gå in och ta ut vilka priser de ville.
            </seg>
            <seg n="88eb0475">
              I rapporten sägs det att det råder tillfredsställande konkurrens
              medan en majoritet av remissinstanserna faktiskt inte delar den
              bedömningen. Det finns i stället en stor oro för den koncentration
              av större aktörer som mer och mer sprider sig på marknaden. Det
              är också så att det inte enbart är fråga om svenska aktörer. Länsstyrelsen
              i Västra Götaland framför bland annat att nära tre fjärdedelar
              av bussparken ägs av tre utlandsägda företag. I vissa delar av
              länet har det i bästa fall kommit in ett eller två anbud.
            </seg>
            <seg n="fd8c61a8">
              Men det är också viktigt att det sker en ekonomisk särredovisning
              och att det finns ordentliga ekonomiska kalkyler. Verksamheten
              får inte subventioneras med skattemedel. Regeringen föreslår att
              nuvarande redovisningskrav ska utvidgas och preciseras, och man
              avser att utreda hur redovisningskraven har uppfyllts. Samtidigt
              får ju inte redovisningskraven vara så detaljerade att de hämmar
              konkurrensen.
            </seg>
            <seg n="5c4c420a">
              Fru talman! Med detta yrkar jag än en gång bifall till förslaget
              i betänkandet.
            </seg>
          </u>
          <note type="speaker" n="62659734">
            Anf. 106 LISELOTT HAGBERG (fp) replik:
          </note>
          <u who="Q4951911" xml:id="i-4b5280911b57fb29-1" n="9d3944a6">
            <seg n="51d1a082">
              Fru talman! Statskontoret är en myndighet under regering och
              dess uppdrag är att jobba för rättssäker, demokratisk och effektiv
              offentlig sektor. Statskontoret har ju uttryckt väldigt tydligt
              i sju punkter att försökslagen inte bör permanentas utan att den
              bör avvecklas. Då vill jag höra vad Helene Petersson har för syn
              på Statskontorets slutsatser. Även sådana remissinstanser som
              Konkurrensverket, Svenskt Näringsliv och andra har ju uttryckt
              skepsis och instämt i Statskontorets slutsatser.
            </seg>
          </u>
          <note type="speaker" n="78e26f4c">
            Anf. 107 HELENE PETERSSON (s) replik:
          </note>
          <u who="Q3373674" xml:id="i-50eebd0e6acc09d2-1" n="568b9679">
            <seg n="1ac28d8b">
              Fru talman! Framför allt har man sagt att konkurrensen är tillfredsställande.
              Det är ju det som man har anfört som det starkaste skälet till
              att man inte vill att försökslagen ska fortsätta att gälla. Men
              i majoriteten av de remissvar som har kommit in anförs det att
              så inte är fallet. Det kommer in för få anbud, aktörerna blir
              större och större, bussbolagen köper upp varandra, det blir färre
              och färre som kan lämna in anbud, vilket också har visat sig.
            </seg>
            <seg n="41a714bd">
              Sedan tar man också upp särredovisningen. Där har det funnits
              sådant som inte har följt de krav som har ställts. Därför menar
              regeringen att man måste göra en tydlig markering, men man tänker
              också följa upp detta. Framför allt är det i fråga om konkurrensutsättningen
              som remissinstanserna skiljer sig åt, och där har regeringen lyssnat.
              Man har sett på detta och gjort sin egen bedömning.
            </seg>
          </u>
          <note type="speaker" n="2ff7aa8e">
            Anf. 108 LISELOTT HAGBERG (fp) replik:
          </note>
          <u who="Q4951911" xml:id="i-4b5280911b57fb29-2" n="9d3944a6">
            <seg n="f1899b92">
              Fru talman! Statskontoret säger också att fördelarna med att
              kommuner bedriver den här typen av verksamhet inte överväger risker
              som tas med skattebetalarnas pengar. Att det är färre och färre
              små aktörer som bedriver verksamhet kan ju bero på olika typer
              av regelverk och annat som påverkar småföretagare.
            </seg>
            <seg n="b25b6220">
              Jag vill fråga Helene Petersson om hon anser att kommuner är
              bättre på att bedriva näringsverksamhet än privata företagare.
            </seg>
          </u>
          <note type="speaker" n="95f36183">
            Anf. 109 HELENE PETERSSON (s) replik:
          </note>
          <u who="Q3373674" xml:id="i-50eebd0e6acc09d2-2" n="568b9679">
            <seg n="588f474e">
              Fru talman! Jag vill inte säga att kommunerna är bättre på det.
              Men det kan finnas skäl för kommunerna att ge sig in i näringsverksamhet
              på vissa områden.
            </seg>
            <seg n="8c76efa4">
              Liselott Hagberg säger att det finns risk för skattebetalarnas
              pengar. Men jag ser det som en väldigt stor risk om det bara finns
              en privat aktör som hela tiden höjer sina anbud. Då har man inte
              chans. Det har jag sett flera gånger när det gäller upphandlingar
              av skolskjutsar och annan kollektivtrafik inom länstrafiksbolaget.
              Finns det bara en aktör är man väldigt fri att höja priserna,
              och kommunerna är då tvungna att betala. Det är ju kommunerna
              och landstinget som tillsammans äger trafikbolag.
            </seg>
          </u>
          <note type="speaker" n="ff4283bc">
            Anf. 110 CARL-ERIK SKÅRMAN (m) replik:
          </note>
          <u who="carl-erik_skarman_1ce1ac" xml:id="i-bf748defea28b06f-1" n="3da2d910">
            <seg n="a9cd1d76">
              Fru talman! Det finns inte något egenvärde i kommunala trafikföretag.
              Det är ingenting som vi måste stötta likt museala föremål som
              kan falla sönder. Kommunernas uppgift är ju att bereda bästa möjliga
              transporter för människor och gods.
            </seg>
            <seg n="d274321b">
              Jag frågar mig varför man ger ett uppdrag till Statskontoret
              att utvärdera verksamheten och sedan bara strunta i det därför
              att man uppenbarligen inte gillar resultatet. Varför söker man
              inte nya vägar för att förbättra konkurrensen? Varför tar man
              inte fasta på detta med upphandlingsteknik och höjer kvaliteten
              på upphandlingsverksamheten i stället för att öka redovisningskraven
              på företag som uppenbarligen inte klarar av dem redan med begränsade
              krav på sig?
            </seg>
          </u>
          <note type="speaker" n="e106fb6a">
            Anf. 111 HELENE PETERSSON (s) replik:
          </note>
          <u who="Q3373674" xml:id="i-50eebd0e6acc09d2-3" n="568b9679">
            <seg n="164af6c5">
              Fru talman! Den första meningen kan vi definitivt vara överens
              om. Det finns alltså inget egenvärde för kommunerna att bedriva
              en transportverksamhet.
            </seg>
            <seg n="59a3e396">
              Carl-Erik Skårman frågade varför regeringen anlitar Statskontoret
              och sedan inte lyssnar på dem. Statskontoret har gjort en utredning
              som har remissbehandlats. Man har skickat ut den till ett stort
              antal remissinstanser. Sedan har regeringen gjort en sammanvägning
              för att se om de resultat som Statskontoret har kommit fram till
              stämmer och för att se vad remissinstanserna säger. I denna totala
              övervägning har regeringen bedömt att man inte följer Statskontorets
              förslag.
            </seg>
            <seg n="8f0f89ea">
              När det gäller upphandling finns det säkert mycket att göra för
              att lära sig mer, men kommunerna har ju att följa lagen om offentlig
              upphandling. Enligt den får de kommunala trafikbolagen konkurrera
              på lika villkor, och de har möjlighet att konkurrera på lika villkor
              i dag eftersom de får gå utanför den kommunala gränsen.
            </seg>
          </u>
          <note type="speaker" n="c58af755">
            Anf. 112 CARL-ERIK SKÅRMAN (m) replik:
          </note>
          <u who="carl-erik_skarman_1ce1ac" xml:id="i-bf748defea28b06f-2" n="3da2d910">
            <seg n="a6e86d92">
              Fru talman! Förutom Statskontoret säger statens egna expertorgan
              Kommerskollegium och Konkurrensverket att det vore rimligt att
              lägga upp det här på ett annat sätt. Men man lyssnar uppenbarligen
              inte på sina egna expertorgan, utan man lyssnar mer på vad Uddevalla
              trafikbolag, Göteborgs Spårvägar och de andra trafikbolagen huvudsakligen
              säger. Detta tyder på att det skulle finnas något egenvärde i
              kommunala trafikföretag, men jag har väldigt svårt att se det.
              Jag tror att den breda allmänheten också har svårt att se det
              på det sättet. Det vore rimligt att försöka hitta nya vägar för
              att öka konkurrensen och kostnadseffektiviteten inom kollektivtrafiken.
            </seg>
          </u>
          <note type="speaker" n="ea727974">
            Anf. 113 HELENE PETERSSON (s) replik:
          </note>
          <u who="Q3373674" xml:id="i-50eebd0e6acc09d2-4" n="568b9679">
            <seg n="e0e61c7a">
              Fru talman! När det gäller kostnadseffektiviteten tror jag att
              det finns goda skäl att se på alla trafikbolag som finns. Det
              finns andra med statlig koppling som har varit remissinstanser
              här, och det är länsstyrelserna. Länsstyrelserna har det övergripande
              ansvaret och den övergripande helhetssynen på respektive län.
              De flesta länsstyrelser har alltså uttalat sig positivt till att
              lagen permanentas, och det tror jag att regeringen också har lyssnat
              på.
            </seg>
          </u>
          <note type="speaker" n="8875dc3d">
            Anf. 114 MATS EINARSSON (v):
          </note>
          <u who="Q5628983" xml:id="i-e6ccf5d834ceac8d-3" n="a1894d86">
            <seg n="7909971e">
              Fru talman! Till skillnad från Carl-Erik Skårman kan jag inte
              hänvisa till min egen kompetens som företrädare för ett kommunalt
              bolag. Där är Carl-Erik mig överlägsen. Men jag tänkte ändå säga
              några ord.
            </seg>
            <seg n="01844d06">
              Först och främst tror jag inte att det är riktigt sant som Carl-Erik
              Skårman säger, att offentligt ägda företag generellt sett är sämre
              skötta än privata. Jag vet inte hur forskningen ser ut när det
              gäller detta, men jag misstänker starkt att detta är en ideologiskt
              färgad myt.
            </seg>
            <seg n="05ba0f41">
              Däremot är det sant att offentligt ägda företag och privata bolag
              har delvis olika uppdrag. Det offentliga bolaget har att se till
              samhällsnytta av något slag. Det är därför som de drivs. Det privata
              bolaget har att se till avkastningen på satsat kapital. Det är
              självfallet en betydelsefull skillnad i många sammanhang. Däremot
              har det offentliga bolaget inte lägre krav på sig att sköta verksamheten
              effektivt, rationellt och konkurrenskraftigt, i den mån man verkar
              på en konkurrensutsatt marknad.
            </seg>
            <seg n="4aa32b60">
              Finns det ett egenvärde i kommunala bolag? Nej, det skulle jag
              nog inte säga. Å andra sidan: Finns det något egenvärde i privata
              företag? Nej, det gör det väl inte heller. Det viktiga är ju vad
              som utförs; verksamheten, nyttan. Där finns det när det gäller
              privata trafikföretag, åtminstone här i Helsingfors, en del synpunkter
              på hur väl det fungerar.
            </seg>
            <seg n="8661e869">
              Fru talman! Första frågan: Ska kommunala bolag få bedriva kollektivtrafik?
              Ja, det tycker jag nog. Kollektivtrafik är en grundläggande och
              oerhört viktig del av vår infrastruktur. Den är, och måste nog
              vara, till väldigt stor del skattefinansierad. Därav följer, tycker
              jag, både att det finns ett offentligt ansvar för kollektivtrafiken,
              antingen från kommunal- eller landstingsnivå, och också i många
              fall goda skäl att bedriva själva trafiken i ett kommunalt bolag
              till exempel.
            </seg>
            <seg n="1b30868c">
              Andra frågan: Ska kommunala kollektivtrafikbolag då få konkurrera
              med privata företag? Ja, så länge vi inte har kollektivtrafiken
              som ett offentligt monopol. Vill Carl-Erik Skårman diskutera det,
              så kan vi väl göra det. Men för tillfället är det ju inte på det
              sättet, och då tycker jag nog att kommunala kollektivtrafikbolag
              ska kunna konkurrera på denna marknad.
            </seg>
            <seg n="a446114d">
              Tredje frågan: Ska då kommunala företag till skillnad från privata
              företag förbjudas att verka utanför den egna kommunen och därmed
              få sämre förutsättningar att konkurrera? Det är ju det som den
              här frågan handlar om. Jag tycker att svaret ska vara nej på den
              frågan. De så kallade allianspartierna svarar ja på frågan. Det
              är svårt att undkomma misstanken att i bakgrunden ligger uppfattningen
              att det finns ett egenvärde i att det inte finns så många kommunala
              bolag.
            </seg>
          </u>
          <note type="speaker" n="c71a943f">
            Anf. 115 CARL-ERIK SKÅRMAN (m) replik:
          </note>
          <u who="carl-erik_skarman_1ce1ac" xml:id="i-bf748defea28b06f-3" n="3da2d910">
            <seg n="c1925e32">
              Fru talman! Det är roligt att vi är överens om att det inte finns
              något egenvärde i kommunala trafikföretag.
            </seg>
            <seg n="91e4b75a">
              Jag är också medveten om att jag inte sade offentligägda företag
              utan att jag sade politikerstyrda företag. Jag vet ju att Vattenfall
              bedrivs med en särdeles effektivitet på den ekonomiska sidan,
              vilket vi haft anledning att diskutera i KU vid flera tillfällen.
              Men jag vet också att många kommunala företag som bygger bostäder
              i det inre av Norrland inte har varit några ekonomiska proffs
              på att bedriva företagsamhet. Det är de kommunala företagarna
              som har utgjort det största problemet både när det gäller felsatsningar
              och svårigheter att klara ut huruvida de egentligen snedvrider
              konkurrensen med andra företag. Det är det senare skälet som jag
              tror är den stora risken i det här fallet. Inte minst med tanke
              på de ganska snåriga redovisningsbestämmelser som man avser att
              tillämpa här, finns det stor risk att det trots allt kommer att
              bli en snedvridning av konkurrensen, vilket kommer att förstöra
              effektiviteten i branschen och dessutom minska antalet företag,
              för det är ingen som törs ställa upp mot ett kommunalt företag
              som har möjligheter att ha hela det kommunala kapitalet bakom
              sig. Det vore dödfött att ställa upp i ett sådant läge.
            </seg>
          </u>
          <note type="speaker" n="7934d1dc">
            Anf. 116 MATS EINARSSON (v) replik:
          </note>
          <u who="Q5628983" xml:id="i-e6ccf5d834ceac8d-4" n="a1894d86">
            <seg n="24e47253">
              Fru talman! Först ska jag passa på att yrka bifall till utskottets
              förslag. Jag glömde att göra det tidigare.
            </seg>
            <seg n="62b897b7">
              Carl-Erik Skårman är så pessimistisk. Han tror inte att detta
              kommer att fungera på något sätt. Dessutom får man intrycket att
              situationen är den att en stor mängd skattefinansierade kommunala
              bolag nu håller på att konkurrera ut de stackars privata bussbolagen.
              Om detta vore fallet skulle väl till och med jag kunna fundera
              på hur vi ska göra med de här sakerna, men det är ju inte alls
              detta som är situationen. Det är snarare tvärtom, som Helene Petersson
              var inne på, att många kommuner och landsting befinner sig i en
              situation där privata företag tenderar att få något slags monopol.
              Det är snarast det som är problemet. Ska vi då ge en möjlighet
              även för kommunala bolag att bedriva verksamhet på det här området?
              Ja, jag tycker det.
            </seg>
            <seg n="f39f152b">
              Det är i och för sig en intressant distinktion som Skårman försöker
              göra mellan å ena sidan politikerstyrda företag, vilka är dåliga,
              och offentligt ägda företag, vilka åtminstone ibland är bra.
            </seg>
            <seg n="380ee821">
              Jag tror att det är svårt att upprätthålla den distinktionen.
              Så mycket tror jag att jag har begripit i alla fall att när man
              sitter som representant i ett kommunalt bolag har man att där
              verka för bolagets bästa. Detta gäller ju alla som utses till
              ett sådant uppdrag, oavsett om man i annan kapacitet har politiska
              uppdrag eller icke.
            </seg>
          </u>
          <note type="speaker" n="38c14412">
            Anf. 117 CARL-ERIK SKÅRMAN (m) replik:
          </note>
          <u who="carl-erik_skarman_1ce1ac" xml:id="i-bf748defea28b06f-4" n="3da2d910">
            <seg n="4bc0e620">
              Fru talman! Jag har ju haft den tvivelaktiga förmånen, uppenbarligen,
              att sitta i kommunala företag rätt många dessutom. Jag har suttit
              i deras styrelser och även drabbats av stark kritik från företag
              i samma branscher på grund av att man har kunnat använda det kommunala
              kapitalet på ett sätt som snedvrider konkurrensen inom branschen.
              Det är klart, precis som Mats Einarsson säger, att när företagsstyrelsen
              till och med kan läsa i lagen att det gäller att arbeta för företagets
              bästa kan man frestas att utnyttja bestämmelser på ett sådant
              sätt att man tar otillbörlig hjälp av det kommunala kapitalet
              för att få det egna företaget att expandera. Det är farligt för
              branscheffektiviteten.
            </seg>
            <seg n="d736bb39">
              Jag sade inte att offentliga företag nödvändigtvis var bra. Jag
              sade att även offentliga företag, som exempelvis Vattenfall, har
              visat att de kan vara ekonomiskt effektiva och bygga upp stort
              kapital med sina innovativa verksamheter.
            </seg>
          </u>
          <note type="speaker" n="2ea74caa">
            Anf. 118 MATS EINARSSON (v) replik:
          </note>
          <u who="Q5628983" xml:id="i-e6ccf5d834ceac8d-5" n="a1894d86">
            <seg n="360ed23c">
              Fru talman! Min erfarenhet av kommunala bolag är som sagt rätt
              begränsad. Jag tror visst att jag har suttit i något kommunalt
              kommanditbolag som inte hade någon verksamhet och som hade ett
              möte om året. Det är ungefär min erfarenhet. Så jag måste erkänna
              att Skårman är mig helt överlägsen där.
            </seg>
            <seg n="661164aa">
              Det är ju en intressant diskussion detta med att kommunala bolag,
              eller offentliga bolag över huvud taget, genom att de har skattebetalarna
              i ryggen så att säga får en konkurrensfördel på marknaden. Det
              är klart att det förhållandet, utnyttjat fullt ut och i strid
              med de lagar som gäller, naturligtvis skulle ge en fördel till
              sådana företag jämfört med många små och medelstora företag. Men
              jag menar nog att det i huvudsak inte fungerar på det sättet.
            </seg>
            <seg n="d38d29fe">
              Tänk dessutom också denna tanke: Ett kommunalt bolag har på ett
              sätt sämre förutsättningar att agera marknadsmässigt. Ett kommunalt
              bolag har till exempel sällan samma möjlighet som ett privat bolag
              att försätta sig i konkurs eftersom man har ett uppdrag, från
              medborgarna i sista hand, att sköta en viktig verksamhet. Därmed
              kommer man ur rent kommersiell, företagsmässig, synpunkt ibland
              i ett sämre läge. Jag undrar om inte det där egentligen väger
              upp den fördel som eventuellt kan ligga i att man i sista hand
              har skattebetalarna bakom sig.
            </seg>
            <seg n="7e402d6b">
              Jag tror alltså att de problem som eventuellt kan föreligga när
              man blandar offentligt ägande med privat ägande på en marknad
              vilket vi måste göra i det samhälle som vi nu lever i är både
              överdrivna och, framför allt, möjliga att hantera.
            </seg>
          </u>
          <note type="speaker" n="0acca0f5">
            Anf. 119 LISELOTT HAGBERG (fp) replik:
          </note>
          <u who="Q4951911" xml:id="i-4b5280911b57fb29-3" n="9d3944a6">
            <seg n="549ae97c">
              Fru talman! Att Mats Einarsson och Vänsterpartiet är positiva
              till kommunala bolag har vi hört här. Det kunde man också se i
              protokollen från 2001, då försöksverksamheten förlängdes, alltså
              den försökslag som stiftades 1996. Sedan dess har ju den här verksamheten
              utvärderats ytterligare en gång, och det har gjorts av Statskontoret.
              Jag vill ställa samma fråga som jag ställde till Helene Petersson.
              Jag vill fråga Mats Einarsson om synen på Statskontoret, som ändå
              är regeringens stabsmyndighet. Statskontoret har dragit slutsatsen
              att den här försöksverksamheten inte ska fortsätta. Den ska avvecklas.
              Det finns en rad skäl för det. Tillmäter inte Mats Einarsson Statskontorets
              slutsatser någon betydelse alls?
            </seg>
          </u>
          <note type="speaker" n="3ec20b03">
            Anf. 120 MATS EINARSSON (v) replik:
          </note>
          <u who="Q5628983" xml:id="i-e6ccf5d834ceac8d-6" n="a1894d86">
            <seg n="6419fcee">
              Fru talman! Jo, jag tycker nog att man ska tillmäta Statskontorets
              synpunkter någon betydelse. Men därav följer inte att Statskontoret
              med nödvändighet alltid har rätt i varje fråga. Man har ju en
              beredning av ett ärende och inhämtar då synpunkter från ganska
              många olika håll. Statskontoret är ett håll i det här fallet.
              Den sammanlagda bilden är inte alls så entydig som den förefaller
              om man till exempel bara läser Statskontorets inställning. Regeringen
              har gjort en bred bedömning av de fakta som föreligger, de synpunkter
              som föreligger och de intressen som delvis står emot varandra.
              Jag tycker att regeringen har gjort en rimlig avvägning utifrån
              detta och lagt fram ett förslag som jag alltså stöder.
            </seg>
          </u>
          <note type="speaker" n="7c50feb9">
            Anf. 121 LISELOTT HAGBERG (fp) replik:
          </note>
          <u who="Q4951911" xml:id="i-4b5280911b57fb29-4" n="9d3944a6">
            <seg n="43efec39">
              Fru talman! Jag förstår att Mats Einarsson inte går in i varje
              detalj och bemöter. Dels finns det inte tid för det, dels kan
              man förstå det eftersom utskottets ställningstagande inte är klätt
              i särskilt mycket ord i den meningen att man argumenterar väl
              för att den här försöksverksamheten ska permanentas. Det som har
              förändrats, förutom att möjligheterna har utvidgats, är ju att
              det ska ställas upp särredovisningskrav. Det vet vi inte riktigt
              hur det kommer att se ut. Det ska så småningom utvärderas av regeringen
              hur den här särredovisningen fungerar. Då är min nästa fråga:
              Om det visar sig att den här särredovisningen inte fungerar som
              det var tänkt i den lagstiftning som nu ska permanentas och förstärkas,
              är Mats Einarsson då beredd att ompröva sina ställningstaganden?
            </seg>
          </u>
          <note type="speaker" n="3c10a4d6">
            Anf. 122 MATS EINARSSON (v) replik:
          </note>
          <u who="Q5628983" xml:id="i-e6ccf5d834ceac8d-7" n="a1894d86">
            <seg n="b0fe970d">
              Fru talman! Jag är alltid beredd att ompröva mina ställningstaganden
              utifrån argument och nya fakta. Skulle det visa sig att den modell
              som vi nu sätter i sjön inte fungerar får vi titta på vad vi kan
              göra för att få den att fungera eller hitta någon annan modell
              som fungerar bättre. Så är det i alla ärenden, så är det i detta
              ärende också. Men i det här läget ser jag inga som helst skäl
              att inte rösta för bifall till utskottets förslag.
            </seg>
          </u>
          <note n="6d2dd248">
            Överläggningen var härmed avslutad.
          </note>
          <note n="27cc3a58">
            12 § Ändringsprotokoll till Europakonventionen en effektivare
            Europadomstol
          </note>
          <note n="f6e9f0ef">
            Föredrogs
          </note>
          <note type="speaker" n="e278e7c9">
            Anf. 123 YOOMI RENSTRÖM (s):
          </note>
          <u who="unknown" xml:id="i-aa865d208bb9a429-1" n="2bf07b91">
            <seg n="bc819f06">
              Fru talman! Jag hade en talare framför mig på listan. Det var
              Göran Lennmarker, som blev tvungen att stryka sig och gå härifrån.
              Han sade så här: Jag hade egentligen bara en sak att säga. Jag
              ville hälsa att jag är oerhört glad att EU har anslutit sig till
              Europakonventionen. Det kan du hälsa åt mig. Nu har jag gjort
              det åt honom.
            </seg>
            <seg n="f080bcc5">
              Fru talman! Världen i sig blir förvisso inte större, men gränserna
              mellan våra världar förändras ständigt. En av de frågor vi alla
              har ett gemensamt världsansvar för är frågan om skyddet för de
              mänskliga rättigheterna. I vår egen närmiljö, i Europa, kan 800
              miljoner européer från 44 stater vända sig till en och samma domstol
              för att få sin sak prövad. Europadomstolen är det yttersta skyddet
              för människorna i de stater som ansluter sig till konventionen
              om mänskliga rättigheter.
            </seg>
            <seg n="d03e096b">
              I all form av rätts- och processordning är det oerhört viktigt
              att rättssäkerheten fungerar, både för den enskilde och för samhället.
              Ett rättssäkert system innebär inte bara att man kan få sin sak
              prövad enligt lagen. Det innebär också att prövningen ska vara
              opartisk, ske öppet och ske inom en rimlig tid. Dagens system
              för prövning i Europadomstolen fyller tyvärr inte alla dessa krav
              på rättssäkerhet.
            </seg>
            <seg n="3399e68c">
              Under den senaste tioårsperioden har antalet anmälningar till
              Europadomstolen fyrfaldigats. Det är bland annat en följd av att
              domstolens arbete i dag är mer känt i framför allt de östeuropeiska
              länderna. Det är positivt, men det skapar också en mycket ansträngd
              situation för domstolen, till exempel i form av orimligt långa
              handläggningstider. Det är det vi nu försöker åtgärda genom att
              effektivisera Europadomstolen och utan att för den sakens skull
              göra avkall på alla de krav som kan ställas på rättssäkerhet.
            </seg>
          </u>
          <note n="91aadbea">
            Riksdagens roll i det här är att rent formellt godkänna ändringsprotokoll
            nr 14 till Europakonventionen samt att besluta om den ändring
            i lagen, (1994:1219), som föranleds av godkännandet. Det är bra.
            Det är ett fullkomligt okontroversiellt beslut som alla partier
            står bakom. Jag yrkar därför att riksdagen beslutar i enlighet
            med förslaget i konstitutionsutskottets betänkande nr 6.
          </note>
          <note type="speaker" n="15c1b823">
            Anf. 124 INGVAR SVENSSON (kd):
          </note>
          <u who="Q1663473" xml:id="i-e5c97edca614bebb-3" n="93c85459">
            <seg n="bae357fb">
              Fru talman! Jag begärde ordet för att till protokollet uttrycka
              min glädje över att Europeiska unionen nu får ansluta sig till
              denna konvention.
            </seg>
            <seg n="854456cf">
              Jag satt ju med i den arbetsgrupp inom konventet som sysslade
              med just stadgarna om mänskliga rättigheter inom EU och frågan
              om anslutning till Europakonventionen. Vi hade en hel del problem
              med de frågeställningarna. Vi lyckades lösa dem genom att föreslå
              att stadgarna skulle antas som ett juridiskt dokument. I den här
              kompromissen ingick också att Europeiska unionen skulle söka anslutning
              till Europakonventionen.
            </seg>
            <seg n="09b2389e">
              Ett av de problem som kvarstår är ju att Europeiska unionen inte
              är en juridisk person. Nu diskuteras huruvida Europeiska unionen
              har möjlighet att teckna avtal av den här karaktären eller inte.
              I konventet var man tämligen överens om att EU måste bli en juridisk
              person. EG är i dag en juridisk person. EU måste också bli en
              juridisk person innan man kan tillträda den här konventionen,
              men det kanske finns diskussioner om hur man ska kunna lösa problemet
              ändå.
            </seg>
            <seg n="f9b24832">
              Sedan diskuterades också problematiken om EU skulle bli medlem
              av Europarådet. Det här protokollet ger en elegant lösning där
              man säger att man får ansluta sig till konventionen men inte tar
              upp komplikationen i förhållande till Europarådet.
            </seg>
            <seg n="1daec8eb">
              Jag ber alltså med glädje att få yrka bifall till förslaget i
              utskottets betänkande.
            </seg>
          </u>
          <note type="speaker" n="120e2c14">
            Anf. 125 MATS EINARSSON (v):
          </note>
          <u who="Q5628983" xml:id="i-e6ccf5d834ceac8d-8" n="a1894d86">
            <seg n="0da01e59">
              Fru talman! Det här är ju ett enigt betänkande, och sådana brukar
              vanligen inte leda till någon debatt, men jag tycker ändå att
              det finns anledning att för kammaren och för protokollets skull
              säga några ord om det här i sak oerhört viktiga ärendet.
            </seg>
            <seg n="915022da">
              Som redan har sagts här är Europadomstolen unik i det internationella
              rättssystemet. Det är den enda internationella domstol där enskilda
              medborgare kan få sin rätt prövad. Ärendebelastningen har, vilket
              också påpekats och vilket är skälet till det här tilläggsprotokollet,
              ökat mycket kraftigt. Senast jag hörde en siffra låg ärendebalansen
              på mellan 70 000 och 80 000 ärenden. Den allra största delen av
              dessa ärenden är sådana som inte kan eller skall behandlas av
              domstolen, men även att sålla ut de ärenden som skall behandlas
              kräver en hel del arbete därav nödvändigheten av att effektivisera
              domstolen på det sätt som nu föreslås.
            </seg>
            <seg n="53b0946d">
              De nya länderna i Europarådet från Östeuropa är naturligtvis
              en viktig orsak till att ärendeinströmningen har ökat, men det
              är definitivt inte bara dessa länder som står för tillströmningen.
              Italien är ett av de länder som har de flesta klagomålen, framför
              allt beroende på ineffektivitet i det italienska rättssystemet,
              som alltså inte klarar av handläggningstider på ett rimligt sätt.
              Det finns alltså utrymme för förbättringar i åtskilliga europeiska
              länder.
            </seg>
            <seg n="0b296e29">
              Det som nu sker är alltså en administrativ effektivisering men
              också en viss utvidgning av den krets av ärenden som inte behöver
              tas upp av domstolen. Men det finns också säkerhetsventiler som
              gör att de ärenden som definitivt skall behandlas, som rör mänskliga
              rättigheter och kränkningar av mänskliga rättigheter, inte faller
              utanför.
            </seg>
            <seg n="a02b5051">
              Detta kommer dock inte att räcka. Protokoll 14 är inte tillräckligt
              därom är alla Europarådets medlemsstater överens. Därför beslutades
              på toppmötet i Warszawa nu i våras, där Sverige representerades
              av utrikesminister Laila Freivalds jag själv hade förmånen att
              representera den parlamentariska församlingen att tillsätta en
              grupp av visa personer, som det uttrycks, framstående män och
              kvinnor med expertis på området som ska fortsätta att se över
              vad som kan göras för att ytterligare effektivisera Europadomstolen
              så att den kan fylla sin roll i det internationella rättssystemet.
            </seg>
            <seg n="be6ddf2e">
              Det är bra att protokollet innehåller en artikel som gör det
              möjligt för EU att ansluta sig, men som Ingvar Svensson var inne
              på återstår något att göra på EU-sidan. Ett av de väldigt få bra
              inslagen i den nu fallna konstitutionen var ju att detta skulle
              ha blivit möjligt. Nu får väl vi på EU-sidan försöka hitta en
              annan lösning på detta problem. Jag tror att det vore väldigt
              värdefullt om EU kunde ansluta sig till Europakonventionen.
            </seg>
          </u>
          <note n="f27c289e">
            Jag yrkar bifall till utskottets förslag.
          </note>
          <note n="6d2dd248">
            Överläggningen var härmed avslutad.
          </note>
          <note n="63bb4d7c">
            13 § Redovisning av fördelning av medel från Allmänna arvsfonden
            under budgetåret 2004, m.m.
          </note>
          <note n="f6e9f0ef">
            Föredrogs
          </note>
          <note type="speaker" n="f7fa3ded">
            Anf. 126 MAUD EKENDAHL (m):
          </note>
          <u who="Q4946072" xml:id="i-ac25f256f538c198-0" n="b76809ed">
            <seg n="bd95e3e8">
              Fru talman! Vi ska här i dag behandla en skrivelse från regeringen
              som gäller redovisningen av fördelningen av medel från Allmänna
              arvsfonden under budgetåret 2004. Jag skulle vilja börja med att
              yrka bifall till reservation nr 1. Naturligtvis står jag bakom
              även de andra moderata reservationerna, men för tids vinnande
              yrkar jag inte bifall till dessa.
            </seg>
            <seg n="f421a513">
              Vi moderater har i tidigare motioner föreslagit att fördelningen
              av arvsfondsmedel flyttas från regeringen och från dess kansli.
              Vi vill bibehålla våra ståndpunkter eftersom dagens system inte
              är bra. Det är inte heller bra att den nya Arvsfondsdelegationens
              kansli finns i Regeringskansliet. I kombination med delegationens
              tydliga koppling till ledande politiska tjänstemän i departementen
              har vi uppfattningen att förtroendet minskas för hur pengarna
              i Allmänna arvsfonden används. Därför står vi fast vid samma uppfattning
              som tidigare: Handläggningen bör ske utanför Regeringskansliet.
              Jag vet inte vad Kristina Zakrisson har att säga om det, men vår
              förhoppning är att regeringen tar till sig av den här kritiken
              och återkommer med ett sådant beslut.
            </seg>
            <seg n="1d3ce52d">
              Fru talman! Vi har också reagerat på den här skrivelsen när det
              gäller hur medel har delats ut till en del projekt. Flera av de
              projekt som har beviljats stöd är egentligen offentliga åtaganden
              som skulle ha kunnat finansieras via statsbudgeten. Jag vill då
              nämna projektet Flicka. Ett annat exempel som stöd har gått till
              är barn och ungdomar med en förälder som sitter i häkte. Sådana
              här projekt tycker vi skulle inrymmas i kriminalvårdens programverksamhet.
            </seg>
            <seg n="7353053d">
              Därmed yrkar jag än en gång bifall till reservation 1.
            </seg>
          </u>
          <note type="speaker" n="2832048b">
            Anf. 127 ULRIK LINDGREN (kd):
          </note>
          <note n="19bada7f">
            Fru talman! Jag yrkar bifall till reservation 1 i vårt betänkande,
            som vi har att behandla nu, Redovisning av fördelning av medel
            från Allmänna arvsfonden under budgetåret 2004, m.m .
          </note>
          <u who="Q5956278" xml:id="i-15922dde7b096fbd-0" n="da38735f">
            <seg n="fdbaec18">
              Precis som vid tidigare beslut om fördelningen av medel ur Allmänna
              arvsfonden hävdar Kristdemokraterna att det principiellt riktiga
              är att fördelningen av arvsfondsmedlen flyttas från regeringen
              till en statlig myndighet. Vi har tidigare föreslagit att lämplig
              värdmyndighet för Arvsfondsdelegationen kunde vara Kammarkollegiet.
              Flyttning av den här medelsfördelningen är lämplig och angelägen
              för att undvika risken att statens medel och medel ur Allmänna
              arvsfonden blandas ihop och därmed risken att arvsfondens medel
              används för regeringens politiska syften och inte i enlighet med
              en myndighets opartiska fördelning.
            </seg>
            <seg n="8cbfb1c5">
              Tidigare, när Arvsfondsutredningen arbetade, avstyrkte ju tunga
              remissinstanser som Statskontoret, Ekonomistyrningsverket och
              Kammarkollegiet att arvsfondsmedlen fortsatt skulle hanteras inom
              Regeringskansliet.
            </seg>
            <seg n="c3880355">
              Blotta risken för sammanblandning borde leda till att majoriteten
              tillmötesgår vårt förslag i reservation 1, det vill säga att regeringen
              återkommer med förslag om att handläggningen av medlen ur Allmänna
              arvsfonden sker utanför regeringen.
            </seg>
            <seg n="455eb9ac">
              Varför utsätter sig regeringen för risken för sammanblandning?
              Regeringen borde vara angelägen om att framstå som helt opartisk
              och inte beblanda sig med det över huvud taget. Men förmodligen
              har den socialdemokratiska regeringen gjort kalkylen att risken
              med att inom Regeringskansliet fördela Arvsfondsmedel väger lättare
              än möjligheten att då och då kunna ta lite politiska poäng genom
              fördelning av medel till olika i och för sig behjärtansvärda ändamål.
            </seg>
            <seg n="8ecc21c6">
              Fru talman! Jag yrkar bifall till reservation 1 för att stadga
              och styra upp verksamheten.
            </seg>
          </u>
          <note type="speaker" n="24a2c602">
            Anf. 128 KRISTINA ZAKRISSON (s):
          </note>
          <u who="Q4607561" xml:id="i-03f2332a0a2fa50c-0" n="c4432128">
            <seg n="421abbaa">
              Fru talman! Arvsfondsdelegationens organisation har nyligen behandlats
              i riksdagen. Vi fattade beslutet för ett par år sedan, och organisationen
              gäller från den 1 juli 2004. Då förstärktes också Allmänna arvsfondsdelegationens
              roll så att den blev mer fristående än tidigare.
            </seg>
            <seg n="dfe6c1b9">
              Bland de organisationer som representerar de grupper som ska
              främjas barn, ungdomar och funktionshindrade är man mycket nöjd
              med organisationen och har fullt förtroende för det nya sättet
              att hantera fonden på. Där ser jag alltså ingen anledning, och
              inte utskottsmajoriteten heller, att göra någon ytterligare förändring.
            </seg>
            <seg n="efadf2f5">
              När det gäller fördelningen av medel från Allmänna arvsfonden
              finns en katalog där man kan se exakt vem som fått medel och till
              vad de använts. De projekt som nämndes, bland annat projekt som
              initierats med anledning av projektet Flicka som ju initierades
              av Socialdepartementet är sådana som bedrivs av ideella organisationer.
              De är precis den typen av projekt som Allmänna arvsfonden ska
              biträda.
            </seg>
          </u>
          <note n="01360940">
            Jag yrkar bifall till utskottets förslag att lägga skrivelsen
            till handlingarna och avslag på motionerna.
          </note>
          <note type="speaker" n="ca7d18a2">
            Anf. 129 MAUD EKENDAHL (m) replik:
          </note>
          <u who="Q4946072" xml:id="i-ac25f256f538c198-1" n="b76809ed">
            <seg n="a900fd89">
              Fru talman! Ulrik Lindgren tog upp frågan om att Arvsfondsdelegationen,
              när den bildades, skulle ligga inom Regeringskansliet. Det förslaget
              avstyrktes av Statskontoret, Ekonomistyrningsverket och Kammarkollegiet.
              Tre tunga instanser säger detta redan från början, men regeringen
              kör över dem.
            </seg>
            <seg n="848a1096">
              Nu är vi där vi är, men vi kommer med stor sannolikhet att i
              socialutskottet besluta om att få en granskning från Riksrevisionen
              av Allmänna arvsfonden. Då kanske Kristina Zakrisson ändrar sig,
              men det är synd att regeringen kör över myndigheterna. Därför
              är min fråga: Varför körde man över dessa instanser utan att ta
              hänsyn till dem innan Arvsfondsdelegationen förlades till Regeringskansliet?
            </seg>
          </u>
          <note type="speaker" n="bf454752">
            Anf. 130 KRISTINA ZAKRISSON (s) replik:
          </note>
          <u who="Q4607561" xml:id="i-03f2332a0a2fa50c-1" n="c4432128">
            <seg n="66598491">
              Fru talman! Det vore väl synd att i så fall föregå Riksrevisionens
              granskning och säga att det beslut som vi fattade för två år sedan
              var dåligt. Det tycker vi nämligen inte. Vi tycker att det har
              blivit en bra organisation.
            </seg>
            <seg n="4aaafbc2">
              Det är sant som Maud Ekendahl säger att det fanns några instanser
              som avrådde från detta, men det fanns många fler som tyckte att
              det var väldigt bra. Det är alltså inte så att vi kört över någon,
              utan vi har fattat det beslutet. Det är Kammarkollegiet som förvaltar
              fondens pengar och redovisar dem, samtidigt som vi redovisar hur
              fondens pengar har använts.
            </seg>
            <seg n="d70119c2">
              Vi vidhåller att vi tycker att det är en bra organisation.
            </seg>
          </u>
          <note type="speaker" n="b7747df6">
            Anf. 131 MAUD EKENDAHL (m) replik:
          </note>
          <u who="Q4946072" xml:id="i-ac25f256f538c198-2" n="b76809ed">
            <seg n="61950266">
              Fru talman! När det gäller förslag på projekt som kanske borde
              ligga inom statens finanser och inte belasta Arvsfonden, som Kristina
              Zakrisson nämnde och som också jag tog upp, har vi Flickaprojektet.
              Särskilt ideella organisationer är det inte fråga om, för om man
              djuplodar lite och ser på vem som fått pengar visar det sig att
              Sara Damber arbetar för Socialdepartementet, och det är genom
              Socialdepartementet man blivit beviljad dessa medel. Det är ingen
              fristående organisation.
            </seg>
            <seg n="e6a12133">
              Det hela är mycket märkligt. Man ska inte bevilja medel till
              ett departement, utan det ska vara fråga om organisationer. Därför
              har vi pekat på denna bristfällighet, nämligen att just det projektet
              erhållit medel.
            </seg>
          </u>
          <note type="speaker" n="c1f1d12f">
            Anf. 132 KRISTINA ZAKRISSON (s) replik:
          </note>
          <u who="Q4607561" xml:id="i-03f2332a0a2fa50c-2" n="c4432128">
            <seg n="fce748a1">
              Fru talman! Låt mig förtydliga det hela för att vi inte ska blanda
              ihop projekten. Projektet Flicka, som Socialdepartementet haft
              ansvar för, har alltså inte fått pengar ur Allmänna arvsfonden.
              Däremot har olika projekt som inspirerats av projektet Flicka,
              och som startats efteråt, fått pengar från Allmänna arvsfonden.
              Det är två olika saker.
            </seg>
            <seg n="f404a9f0">
              När det gäller det andra projektet, det som finns för barn vars
              föräldrar avtjänar straff inom kriminalvården, är det fyra frivilligorganisationer
              som jobbar med det. Jag vidhåller att de projekt som fått pengar
              ur Allmänna arvsfonden är precis den typen av projekt som ska
              få pengar därifrån. De som jag hunnit titta på verkar dessutom
              ha nått mycket goda resultat.
            </seg>
          </u>
          <note n="6d2dd248">
            Överläggningen var härmed avslutad.
          </note>
          <note n="53d1bb33">
            14 § AP-fondernas verksamhet 2004
          </note>
          <note n="f6e9f0ef">
            Föredrogs
          </note>
          <note type="speaker" n="9fd5b7eb">
            Anf. 133 KJELL NORDSTRÖM (s):
          </note>
          <u who="Q6016190" xml:id="i-33279aeb3b262ada-0" n="fab15f80">
            <seg n="3ea555dd">
              Fru talman! Vi ska nu behandla regeringens skrivelse 130 där
              regeringen lämnar en redovisning av AP-fondernas utveckling under
              förra året, det vill säga 2004. Det var det fjärde verksamhetsåret
              med den nya organisationen och de nya placeringsreglerna.
            </seg>
            <seg n="8ff4356a">
              Redovisningen innehåller bland annat en sammanställning av fondernas
              årsredovisningar och utvärdering av fondernas förvaltningsbeslut
              och mål. I skrivelsen redovisas även en mer omfattande kartläggning
              och utvärdering av fondernas kostnadsutveckling.
            </seg>
          </u>
          <note n="d12cef82">
            Utskottet behandlar också fem motioner med anknytning till regeringens
            utvärdering av AP-fonderna, överföring av medel från AP-fonderna
            till statsbudgeten, Sjätte AP-fonden samt förslag om nya, regionala
            utvecklingsfonder och förändringar i AP-fondernas mål och placeringsregler.
          </note>
          <note n="465d1b41">
            Utskottet föreslår att motionerna avstyrks. I betänkandet finns
            fem reservationer.
          </note>
          <note type="speaker" n="8df81599">
            Anf. 134 GUNNAR NORDMARK (fp):
          </note>
          <u who="Q5619098" xml:id="i-b1b9966b9cbd8761-0" n="64fa9b01">
            <seg n="dcd99419">
              Fru talman! Jag ska be att få inleda med att säga att vi givetvis
              står bakom våra båda reservationer, men för tids vinnande kommer
              jag att yrka bifall bara till reservation 3.
            </seg>
            <seg n="c73f340e">
              AP-fonderna spelar en viktig roll för att garantera förtroendet
              för och möjligheten till att uppfylla den stora pensionsöverenskommelsen,
              den stora pensionsreformen som en majoritet av partierna i riksdagen
              står bakom. Det är en reform som väckt intresse och uppmärksamhet
              över hela världen. I länder med liknande struktur som Sverige
              tittar man på den för att på samma sätt som vi gjort här kunna
              säkra pensionerna långt in i framtiden med tanke på en alltmer
              åldrande befolkning.
            </seg>
            <seg n="dd1badb2">
              Utskottets majoritet yrkar avslag på vårt förslag att Sjätte
              AP-fonden ska få likadana placeringsregler som de övriga fonderna
              och få verka enligt samma principer som de. Vi tycker att det
              är viktigt att ha samma placeringsregler. Fondernas enda uppgift
              är att garantera och trygga framtida pensionärers pensioner.
            </seg>
            <seg n="ee7cda2c">
              Nu säger utskottets majoritet att något sådant förbereds inom
              Regeringskansliet. Det är måhända på det sättet. Samtidigt är
              det viktigt att vi här i dag tydligt säger att fondernas uppgift
              är att trygga framtida pensionärers pensioner och ingenting annat.
              De ska inte användas till näringspolitiska saker. De ska inte
              användas till något annat eller ha några andra mål än de som finns
              i de placeringsregler som de har, nämligen att skydda de pensionspengar
              som finns.
            </seg>
            <seg n="995eb1e1">
              Ett av regeringens stödpartier jag tycker att det är viktigt
              att påpeka detta har ju synpunkter när det gäller hur man ska
              använda pensionsfondernas pengar som strider ganska ordentligt
              mot vad Folkpartiet och andra står för. Då tycker vi att det är
              viktigt att riksdagen redan nu tar en klar och tydlig ställning
              för vad pensionsfonderna egentligen är till för.
            </seg>
          </u>
          <note type="speaker" n="dbf19814">
            Anf. 135 BO BERNHARDSSON (s):
          </note>
          <u who="Q3374789" xml:id="i-f78ec1dbae1f8834-0" n="d2df8a18" next="i-d00e30c9dcf31825-0">
            <seg n="f5bee5cb">
              Fru talman! Jag börjar med att yrka bifall till utskottets förslag
              som alltså innebär att skrivelsen läggs till handlingarna och
              att vi avslår samtliga motioner.
            </seg>
            <seg n="c5cfd22b">
              Först ska jag bara göra ett konstaterande. AP-fonderna fortsätter
              att redovisa hyggliga resultat. De första åren efter det att den
              nya organisationen hade satts i sjön och de nya placeringsreglerna
              hade börjat gälla var ju, försiktigt uttryckt, inte särskilt framgångsrika,
              men nu går det bättre.
            </seg>
            <seg n="ba4ecd03">
              Sedan ska jag gå över till det här med förvaltningskostnaderna.
              Utskottet har tidigare, precis som regeringen i sin skrivelse,
              förundrats över att fondernas förvaltningskostnader har ökat i
              snabb takt, om än lite långsammare under 2004 än tidigare. Samtidigt
              har man inte kunnat koppla dessa ökade kostnader till en aktivare
              och mer framgångsrik förvaltning. Därför underströk utskottet
              förra gången de här frågorna behandlades i kammaren att kostnaderna
              måste hållas under uppsikt och att det fanns behov av en fortsatt
              och fördjupad analys av orsakerna till de ökade kostnaderna. En
              sådan analys har också genomförts. Där har man kommit fram till
              att Första till Fjärde AP-fonderna har högre förvaltningskostnader
              än andra jämförbara fonder i andra länder medan Sjätte och Sjunde
              AP-fonderna klarar sig bättre vid sådana här jämförelser.
            </seg>
            <seg n="a366ec42">
              KPMG, som har gjort den här utvärderingen, pekar ut ett antal
              åtgärder som skulle kunna leda till minskade kostnader. Det är
              förstås viktigt jag stryker under detta en gång till att verksamheten
              bedrivs kostnadseffektivt. Det skapar förtroende hos allmänheten
              för pensionssystemet, och vi förutsätter alltså att den fördjupade
              analys som har gjorts leder till åtgärder för att just hålla nere
              kostnaderna och förbättra effektiviteten.
            </seg>
            <seg n="e50fd331">
              En annan viktig fråga som har behandlats några gånger är den
              om AP-fondernas överföringar till statsbudgeten. Utskottet krävde
              förra gången vi behandlade frågan att regeringen skulle återkomma
              med en tidsplan för den slutliga kontrollen och den eventuella
              överföringen av ytterligare medel. Regeringen har nu återkommit,
              och det man säger med stöd av Genomförandegruppen är att det under
              överblickbar tid inte finns möjlighet att föra över medel från
              AP-fonderna. Utskottet ser naturligtvis ingen anledning att överpröva
              det ställningstagandet. Därför avslår vi aktuellt yrkande i motion
              Sf386 från Vänsterpartiet.
            </seg>
            <seg n="daeca4a8">
              Fru talman! I en annan motion, från Folkpartiet, ställs kravet
              att skrivelsen i framtiden ska utformas som en analys av fondernas
              avkastning i förhållande till pensionsåtagandena, det vill säga
              att man egentligen ska ha en mer strategisk och långsiktig inriktning.
              Om det här finns det ingen oenighet, och det pågår ett arbete
              som syftar till att bredda och fördjupa analysen i linje med vad
              som krävs i den här motionen. Därför finns det ingen anledning
              för riksdagen att vidta ytterligare åtgärder, och därför avslås
              motionen.
            </seg>
            <seg n="85afc2fe">
              Sedan gäller det Sjätte AP-fonden och Folkpartiets motion om
              den, som Gunnar Nordmark, har varit uppe och diskuterat. Jag tror
              i och för sig att man kan ana en större oenighet, en kvarstående
              oenighet, om vad Sjätte AP-fonden ska syssla med, men det pågår
              en översyn av regelverket, och det pågår förberedelser för att
              infoga fonden i pensionssystemet på lämpligt sätt. Vi väntar alltså
              med spänning på vad regeringen kommer att föreslå. Därför avslår
              vi motionen från Folkpartiet.
            </seg>
            <seg n="e1a87f1f">
              I tre motioner ställs det krav på att AP-fonderna och pensionssystemets
              tillgångar ska användas för att uppnå närings- och sysselsättningspolitiska
              syften. Vi avstyrker de motionerna av det enkla skälet att pensionssystemet
              ingår i en bred politisk uppgörelse som är tänkt att bestå under
              lång tid. Riktlinjerna för AP-fonderna bör ligga fast. Tillgångarna
              ska förvaltas så att de ger bästa möjliga långsiktiga avkastning
              i förhållande till riskerna. Det är så uppdraget är preciserat,
              men det hindrar naturligtvis inte diskussioner utifrån ett bredare
              perspektiv, sådana perspektiv som tas upp i motionerna. Det finns
              ju, om man vidgar perspektiven till att handla om lite mer än
              om AP-fonderna, starka skäl att föra en prövande diskussion om
              näringslivets nya ägare till exempel, det vill säga institutionerna
              och institutionsägandet. Därmed finns det också skäl för en prövande
              diskussion om pensionsfondernas betydelse och roll för näringslivet,
              om hur fonderna ska använda sitt inflytande, om hur inflytandet
              kan utövas över fonderna. Det finns, om man drar det ännu längre,
              skäl att kritiskt granska det som brukar kallas för kvartalskapitalismen
              och dess inverkan på tillväxt och sysselsättning självklart. Diskussionen
              måste fortgå prövande och kritiskt.
            </seg>
            <seg n="e88370ca">
              Sammanfattningsvis: Överenskommelsen ligger fast. Vi ändrar inte
              riktlinjerna för AP-fonderna. Men den prövande diskussionen får
              inte avstanna om pensionssystemet liksom om andra samhälleliga
              företeelser. Den måste i stället uppmuntras. Man kan självklart
              inte för evig tid utesluta att en sådan diskussion får återverkningar
              vad gäller hur AP-fonderna och pensionssystemet ska vara utformade,
              men förutsättningen för att man ska göra förändringar är att det
              finns en fortsatt bred enighet om att göra dem och om hur pensionssystemet
              ska se ut.
            </seg>
            <seg n="ecaceda3">
              Det sista var alltså argumentationen för avslaget på de motioner
              där man vill föra in andra motiv i AP-fondernas agerande eller
              ge dem andra uppgifter.
            </seg>
          </u>
          <note n="d3020a06">
            Fru talman! Jag yrkar bifall till utskottets förslag.
          </note>
          <note n="8e2826d0">
            Ajournering
          </note>
          <note n="cacc41c3">
            Kammaren beslutade kl. 15.57 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q3374789" xml:id="i-d00e30c9dcf31825-0" n="d2df8a18" prev="i-f78ec1dbae1f8834-0">
            <seg n="26f683db">
              Återupptagna förhandlingar
            </seg>
          </u>
          <note n="7aedac69">
            Förhandlingarna återupptogs kl. 16.00.
          </note>
          <note n="8640b1b5">
            15 § Beslut om ärenden som slutdebatterats vid dagens sammanträde
          </note>
          <note n="44013c0d">
            Punkt 1
          </note>
          <note n="fa9bd81b">
            Punkt 2
          </note>
          <note n="44013c0d">
            Punkt 1
          </note>
          <note n="04172025">
            Punkterna 24
          </note>
          <note n="794d0f9f">
            16 § (forts. från 14 §) AP-fondernas verksamhet 2004 (forts.
            FiU6)
          </note>
          <note type="speaker" n="d6eb405f">
            Anf. 136 SIV HOLMA (v):
          </note>
          <u who="Q4609260" xml:id="i-c4ae237ed34ac6ea-0" n="a7fd6d81">
            <seg n="c18c3b24">
              Fru talman! I mitt anförande kommer jag att ta upp Vänsterpartiets
              reservation vad gäller överföring av medel från AP-fonden till
              staten samt några synpunkter på regeringens ambitioner att bredda
              utvärderingen med fokus på fondstyrelsernas strategiska beslut.
              Vidare kommer jag att ta upp synpunkter på planerna att infoga
              Sjätte AP-fonden i det reformerade pensionssystemet. Lars Bäckström
              kommer att redogöra för Vänsterpartiets synpunkter på riskkapital
              och regionala utvecklingsfonder.
            </seg>
            <seg n="86c46c23">
              Till att börja med yrkar jag bifall till reservation 1. Den reservationen
              utmynnar i att Vänsterpartiet anser att riksdagen bör fatta beslut
              om att inga ytterligare medel ska föras över från AP-fonderna
              till statsbudgeten. Detta för att hindra att bromsen slår till
              samt för att säkra pensionssystemets långsiktiga hållbarhet.
            </seg>
            <seg n="be48f241">
              Bromsen innebär i korthet att man kan sänka pensionerna om de
              yrkesarbetandes avgifter till pensionssystemet och pengarna i
              AP-fonderna inte räcker för att täcka pensionsåtaganden. Uppgifter
              från Försäkringskassan visar att risken redan i dag är överhängande
              att bromsen ska slå till och att pensionärerna därmed kommer att
              få lägre pensioner.
            </seg>
            <seg n="387cf62e">
              Om Genomförandegruppen skulle bestämma sig för att föra ytterligare
              medel från AP-fonderna till staten ökar sannolikheten för att
              den så kallade bromsen slår till. Vänsterpartiet är kritiskt till
              konsekvenserna av systemet med den så kallade bromsen. Den kan
              utlösas utan politisk inblandning och innebära ökad beskattning
              av de förvärvsarbetande eller sänkta pensioner.
            </seg>
            <seg n="a21067b4">
              I betänkandet säger de fem partier som står bakom pensionsöverenskommelsen
              att det under överblickbar framtid kommer att saknas förutsättningar
              för att överföra medel från AP-fonderna till staten. Det är bra
              men inte tillräckligt.
            </seg>
            <seg n="80d57b73">
              Jag vill också lämna en kommentar till punkten om utvärdering
              av AP-fonderna. Jag noterar att Finansdepartementet under hösten
              genomför en ny upphandling av utvärderingsresurser för att utvärdera
              fondstyrelsernas strategiska beslut. Jag hoppas att strategin
              breddas så att den också omfattar sysselsättningskonsekvenserna
              av placeringarna och att man också utvärderar hur de strategiska
              besluten påverkar sysselsättningen regionalt i hela landet.
            </seg>
            <seg n="87f10513">
              När det gäller punkten om avveckling av Sjätte AP-fonden beklagar
              Vänsterpartiet Finansdepartementets ambition att infoga fonden
              i det reformerade pensionssystemet samt anpassa fondens regelverk
              till det som gäller buffertfonderna. Denna fonds mål och placeringsbestämmelser
              skiljer sig från de övriga buffertfondernas regelverk. Det finns
              heller inga bestämmelser som reglerar överföringar av medel från
              Sjätte AP-fonden till pensionssystemet.
            </seg>
            <seg n="194d4957">
              Nu flaggar Finansdepartementet för att göra Folkpartiet till
              viljes. Vänsterpartiet uppskattade att fonden samma år som den
              bildades placerade omkring 10 miljarder kronor i aktier för att
              öka tillgången på riskvilligt kapital för onoterade företag. Det
              var också positivt att den kunde investera i små och medelstora
              företag. Nu upphör denna möjlighet i samband med att fonden inordnas
              i det nya pensionssystemet.
            </seg>
          </u>
          <note type="speaker" n="c29cc2c8">
            Anf. 137 LARS BÄCKSTRÖM (v):
          </note>
          <u who="Q5591718" xml:id="i-82e3db7ba9226b2b-0" n="6a71749b">
            <seg n="d9855286">
              Fru talman! Vi lever i en globaliserad ekonomi med stora möjligheter.
              Nya marknader öppnas. Det finns stora materiella behov och miljöbehov
              som vi måste täcka. I Sverige har vi lyckats hävda oss väl i den
              globala ekonomin.
            </seg>
            <seg n="0373cd57">
              Globalisering innebär också problem. Den globala ekonomin styrs
              alltför ofta av dem som Göran Persson kallade flinande finansvalpar
              en flock som ständigt jagar efter största möjliga vinstutdelning.
              Det gör att också livskraftiga företag allt oftare slås ut. De
              slås ut i en konkurrens där det alltför ofta är möjligt att konkurrera
              genom dålig respekt för fackliga rättigheter och rovdrift på miljön.
            </seg>
            <seg n="ac2bb709">
              Flytten av en fabrik för vinterdäck från Gislaved till Portugal
              var ett omdebatterat exempel. Det kan lika ofta gälla Dalsland,
              Blekinge, Bergslagen eller utsatta områden i Norrlands inland,
              områden som ofta har en svag arbetsmarknad där en flytt slår extra
              hårt.
            </seg>
            <seg n="f94254e7">
              Sverige kan inte stoppa globaliseringen, men vi kan möta den
              genom att agera smart både i riksdagen och lokalt. Med en aktiv
              näringspolitik kan vi underlätta för företag att utvecklas i alla
              regioner. Det behövs alltid kapital. Statens resurser är begränsade.
            </seg>
            <seg n="cf1cf09b">
              I dagens hyperkapitalism finns ett stort kollektivt kapital.
              Jag besökte för några år sedan det gamla svenska skogs- och pappersföretaget
              Billerud i Norrbotten och frågade: Vem är huvudägare. Svaret var:
              Två amerikanska pensionsfonder.
            </seg>
            <seg n="e35f05d1">
              Så är det allt oftare. Viktiga ägare av företag i den globala
              ekonomin är pensionsfonder som byggts upp genom avstått löneutrymme.
            </seg>
            <seg n="8cfb9e23">
              Vi har stora sådana fonder också i Sverige AP-fonderna. I fonderna
              finns pengar som löntagarna har avstått från för att säkra sina
              pensioner. Kapitalister och fondförvaltare vill alltid ha snabb
              avkastning. Löntagare vill också ha avkastning på sina pensionspengar,
              men de vill också ha jobb både för sig själva och för sina barn.
              Löntagarna vet att i längden kan Sverige klara vettiga pensioner
              bara om vi har ett folk i arbete.
            </seg>
            <seg n="81627319">
              Därför föreslår Vänsterpartiet att riksdagen ska säga till regeringen
              att reglerna för AP-fonderna bör förändras för att möjliggöra
              en mer aktiv näringspolitik. Vi föreslår också att riksdagen ska
              uppmana regeringen att utreda möjligheten att förbättra tillgången
              på regionalt riskkapital. Både i Kanada och i USA har man skapat
              system där en del pensionsmedel från löntagarna sätts av till
              sådana regionala fonder.
            </seg>
            <seg n="068733c4">
              De flesta bedömare är ense om att de här fonderna har lyckats
              bra, både när det gäller jobb och avkastning. Riksdagen måste
              våga uppmana regeringen att undersöka och redovisa om det kan
              vara en modell också för Sverige.
            </seg>
            <seg n="a3ef6fdd">
              Både socialdemokrater och den borgerliga alliansen säger nej.
              Varför gör ni det?
            </seg>
            <seg n="ee583c9b">
              I finansutskottets förslag till avslag säger man uttalat och
              unisont att fondernas medel inte ska användas i närings-, regional-
              eller ekonomisk-politiska syften. Fondernas medel ska tydligen
              enligt den här majoriteten enbart förvaltas så att avkastningen
              långsiktigt maximeras i förhållande till risken i placeringarna.
            </seg>
            <seg n="f5eab532">
              Fru talman! Den målsättningen är ju bättre än ren kvartalskapitalism.
              Men menar majoriteten verkligen att det långsiktigt skulle vara
              till skada för Sverige, för utsatta regioner och för pensionärerna
              om en mindre del av AP-fondsmedlen avsattes till regionala fonder?
              Vore det till skada om AP-fonderna tog vissa näringspolitiska
              hänsyn i sina beslut?
            </seg>
            <seg n="88fee6ff">
              Gunnar Nordmark! Vad skulle det innebära för skada för Sverige
              om man tog den här typen av hänsyn? Svara på det!
            </seg>
            <seg n="5a36d624">
              Bo Bernhardsson! Vad skulle det vara för skada om fonderna tog
              en del näringspolitiska hänsyn i sina beslut? Ni säger ju att
              det här är farligt på något sätt. Jag vill gärna höra svaret.
            </seg>
            <seg n="24b24769">
              Fru talman! I och med att Siv Holma har yrkat bifall till reservation
              1 avstår jag från att yrka bifall. Vi vet nog hur voteringen skulle
              kunna gå om vi inte begränsar oss till en. Men vi kommer att fortsätta
              den här diskussionen tills vi får svar och tills vi får en vettigare
              ordning.
            </seg>
          </u>
          <note type="speaker" n="519c2ac4">
            Anf. 138 GUNNAR NORDMARK (fp) replik:
          </note>
          <u who="Q5619098" xml:id="i-b1b9966b9cbd8761-1" n="64fa9b01">
            <seg n="749a8a7c">
              Fru talman! Jag kan lätt ge ett svar på detta. Svaret finns delvis
              i detta dokument som jag snart ska läsa ur. Vi menar att när det
              gäller företag i Sverige kan man skapa riskkapital på en rad andra
              sätt. Vi har från alliansens sida pratat om att man ska slopa
              förmögenhetsskatten. Vi vet att det skulle innebära att det flödar
              in riskkapital i landet igen och att svenska företag får tillgång
              till det.
            </seg>
            <seg n="0a10df2d">
              Jag ska läsa ur ett dokument som heter Arbete demokrati rättvisa
              . Det är ett förslag till valplattform för Vänsterpartiet. Där
              skriver man under rubriken Demokratiskt ägande hållbar utveckling:
              Staten är den störste ägaren på aktiebörsen. AP-fonder och andra
              pensionsfonder förvaltar stora tillgångar som borde stå under
              folkligt inflytande och användas mer medvetet för att styra om
              samhället i riktning mot rättvisa och en ekologiskt hållbar utveckling.
            </seg>
            <seg n="611343d8">
              Man kan givetvis tycka att det är bra med rättvisa. Man kan tycka
              att det är bra med ekologiskt hållbar utveckling. Man kan definiera
              detta på en rad olika sätt.
            </seg>
            <seg n="80e1e006">
              Jag har läst andra ekonomiska dokument från Vänsterpartiet eller
              förslag som ska behandlas på er kongress. Om man ska använda pensionsfonderna
              för att nå politiska mål, vilket ju är Vänsterpartiets uppfattning,
              riskerar det pensionsspararnas pengar. Det är därför vi är strikta
              med vad fonderna används till. Vi vill att pensionärerna ska ha
              garanterade pensioner även i framtiden och att fonderna inte ska
              vara föremål för någon form av politiska experiment för en tillfällig
              politisk majoritet.
            </seg>
          </u>
          <note type="speaker" n="fabc32f3">
            Anf. 139 LARS BÄCKSTRÖM (v) replik:
          </note>
          <u who="Q5591718" xml:id="i-82e3db7ba9226b2b-1" n="6a71749b">
            <seg n="b77826cf">
              Fru talman! Vi har inte föreslagit att man ska avskaffa fondstyrelserna
              och ta besluten i kammaren. Det ska vara styrelser som vi har
              utsett precis som nu. De styrelserna ska ha möjlighet att också
              ta näringspolitiska hänsyn. Om de bara ska ha maximal avkastning
              får vi inte någon bra näringspolitik. I verkligheten är det så.
            </seg>
            <seg n="921cb2cc">
              Så här står det om första AP-fonden: Vi tar en diskussion om
              miljömässig och social beredskap i vår ägarstrategi. Då säger
              väl Gunnar Nordmark: Det är i strid mot placeringsdirektiven.
              Ni ska inte ta sociala hänsyn. Ni ska inte ta miljöhänsyn.
            </seg>
            <seg n="91a658bd">
              Men det säger inte Gunnar Nordmark. Det är tydligen okej att
              ta sociala hänsyn och miljöhänsyn. Det säger AP-fondstyrelsen
              själv. Var det fel? Det var tydligen rätt. Man ska ta sociala
              hänsyn och miljöhänsyn, men man ska inte ta hänsyn till sysselsättning.
              Just det explicit ska man inte ta hänsyn till. Vad är det för
              värld där en ägare kan agera som en normal ägare och säga att
              han tar viss social hänsyn och viss hänsyn till var man placerar?
              Vi lägger inte in pengar i krigsmateriel, inte i tobak, inte i
              sprit även om det ger långsiktigt bra avkastning. Det tror jag
              att det gör. Men inte vill ni väl att AP-fonderna ska hårdinvestera
              i krigsmaterielindustrin i världen? Det skulle nog långsiktigt
              ge bra avkastning, men det vore socialt förödande. Håller ni med
              mig, Gunnar Nordmark, i Folkpartiet? Jag förutsätter att ni håller
              med mig. Krig, knark, tobak, sprit och miljö kan vi alltså lägga
              på, men inte på sysselsättning. Bort det! Vad är det för logik?
            </seg>
            <seg n="818d6006">
              De borgerliga partierna förr i världen var lite bättre. Jag erinrar
              mig att den gamle högermannen Jarl Hjalmarsson en gång i världen
              talade om vikten av att även löntagarna aktivt fick gå in och
              ta del i diskussioner om ägarpolicy. Han kallade det för löntagardemokrati
              eller något sådant, tror jag.
            </seg>
            <seg n="8c250e39">
              Dagens folkpartister säger: Nej. Just löntagarnas avstådda lönemedel
              får ingen lägga sig i. De ska inte ha något inflytande över det.
              Vad är det för samhällssyn ni har? Just löntagare ska fråntas
              rätten att ha inflytande över sina egna pengar.
            </seg>
          </u>
          <note type="speaker" n="e3957fa8">
            Anf. 140 GUNNAR NORDMARK (fp) replik:
          </note>
          <u who="Q5619098" xml:id="i-b1b9966b9cbd8761-2" n="64fa9b01">
            <seg n="54ef7b03">
              Fru talman! Den samhällssyn vi har är att pensionsfonderna inte
              är till för att vara riskkapital i en vänsterpolitisk näringspolitik.
              Det har vi gjort ganska klart, Lars Bäckström. De är till för
              att långsiktigt garantera pensionärernas pengar. Det är det det
              handlar om. Jag tycker att det är ganska enkelt, ganska tydligt
              och ganska klart.
            </seg>
            <seg n="fea66ea8">
              Man ska inte använda fonderna för att bedriva mer eller mindre
              riskfylld näringspolitik. Det ligger ju i ordet riskkapital, Lars
              Bäckström, att man riskerar kapital och att man är beredd att
              riskera. Vi vill ha en annan långsiktighet än den som beskrivs
              av dig här och i dokument som har kommit från Vänsterpartiet.
            </seg>
          </u>
          <note type="speaker" n="86023e89">
            Anf. 141 LARS BÄCKSTRÖM (v) replik:
          </note>
          <u who="Q5591718" xml:id="i-82e3db7ba9226b2b-2" n="6a71749b">
            <seg n="a714981d">
              Fru talman! Jag sade inte att alla pengar skulle in i riskkapital
              i regionala bolag, men en mindre del. Vi har inte ens sagt att
              det är ett beslut att föra in x %. Vi vill ha en utredning om
              detta. Till och med där säger ni stopp. Denna fråga är sakrosankt,
              helig och får inte ens diskuteras. Detta är statssocialism. Detta
              är kommunism och planekonomi.
            </seg>
            <seg n="07dd1689">
              Kanada är inte ett statssocialistiskt land, Gunnar Nordmark,
              och USA är inte ett land med en kommunistdominerad fackföreningsrörelse.
              Men de kan ha fackföreningsfonder löntagarfonder kan man kalla
              dem; de kallar dem pensionsfonder som vågar föra en diskussion
              om placeringshorisonten för att stimulera tillväxten. I Ohio använder
              man pensionsfonder för att stimulera regionalt och delstatligt
              näringsliv. Det gör man också i Quebec.
            </seg>
            <seg n="ff2f3649">
              Detta är inte statssocialistiska experiment. Snarare är det liberala
              experiment i ägardemokrati och en ansvarsfull social politik,
              om man ska se det klassiskt. Men inte ens det vågar ni diskutera.
              Ni säger: Bort det! Löntagarfonder bort det! Detta är ett slags
              löntagarfonder. Det är löntagarnas avsatta medel, fast det heter
              AP-fonder, och ska huvudsakligen användas till pensioner självklart!
              Men det finns inga pensioner att betala ut om inte folk är i arbete;
              det begriper alla löntagare. Varför kan inte Folkpartiet också
              förstå det?
            </seg>
            <seg n="0f2f08c8">
              Visst finns det jättevinster i industrin, men alltför lite investeras.
              Alltför mycket går till improduktiva investeringar med sikte på
              högsta möjliga avkastning flinande finansvalpar, flocken som alltid
              jagar efter högsta möjliga avkastning men inte ser till sysselsättningen.
              Kvartalskapitalism har inte framtiden för sig, Gunnar Nordmark.
            </seg>
            <seg n="d18e0a4a">
              Låt oss i alla fall ta en diskussion om de här frågorna! Lås
              inte dörren! Förr eller senare kommer samhällsutvecklingen att
              tvinga er hit. Gå frivilligt och bli inte tvingade! Det är bättre
              att göra något frivilligt och med förstånd än att bli tvingad
              av verkligheten. Vi måste möta den globala kapitalismen.
            </seg>
          </u>
          <note type="speaker" n="bc66f179">
            Anf. 142 BO BERNHARDSSON (s) replik:
          </note>
          <u who="Q3374789" xml:id="i-08e4386a083b4a21-0" n="d2df8a18">
            <seg n="332404ab">
              Fru talman! Jag ska göra mitt bästa för att besvara den fråga
              som ställdes. Du frågade, Lars Bäckström, vilken skada näringslivet
              skulle ta om man tillförde de uppgifter till AP-fonderna som ni
              vill tillföra. Jag skulle vilja svara med att omformulera frågan:
              Vilken skada skulle den ekonomiska politiken och ekonomin kunna
              ta om vi ideligen ändrade i pensionssystemet? Det är en rätt intressant
              fråga att fundera över.
            </seg>
            <seg n="0dcce9e7">
              Jag tror att om vi ändrade pensionssystemet ofta och med små
              och tillfälliga majoriteter från val till val skulle vi skapa
              en sådan osäkerhet om tryggheten för pensionärerna att det allvarligt
              skulle skada den ekonomiska utvecklingen. Det är egentligen svaret
              på den fråga du ställer till mig. Jag kan inte tänka mig att ha
              något annat än långsiktiga pensionsuppgörelser. Pensionssystem
              måste ändras relativt sällan och vara stabila över tiden.
            </seg>
            <seg n="91e88e34">
              Däremot är det naturligtvis är viktigt, och det har jag också
              sagt, att en pensionsöverenskommelse inte leder till någon sorts
              tystnad eller något moratorium där man inte får debattera pensionssystemet.
              Det är viktigt att det förs en kritisk och omprövande diskussion
              om det pensionssystem man har, men när man gör förändringar måste
              uppgörelserna på nytt vara breda och väl genomtänkta. Det är ju
              så: I den här kammaren tar vi ned bollarna. Vi har dem inte bara
              uppe i luften, utan vi tar ned dem, beslutar och stiftar lag.
              Det är på något sätt poängen med den här verksamheten.
            </seg>
            <seg n="9466dc95">
              För gärna debatten, Bäckström, men vi får nog ta det lugnt med
              direktiv till regeringen på den här punkten.
            </seg>
          </u>
          <note type="speaker" n="36b0fbbc">
            Anf. 143 LARS BÄCKSTRÖM (v) replik:
          </note>
          <u who="Q5591718" xml:id="i-82e3db7ba9226b2b-3" n="6a71749b">
            <seg n="e724e3af">
              Fru talman! Jag för debatten. Jag var till och med så hovsam
              att jag inte yrkade bifall, fast jag kanske kunde ha hoppats på
              en och annan socialdemokrat och miljöpartist. Det viktigaste här
              är debatten. Och vi ska verkligen föra en konstruktiv debatt där
              vi lyssnar på varandra. Det blev inte riktigt så i det förra replikskiftet,
              där vi av olika skäl mer hamnade i en debatt om statssocialism
              i stället.
            </seg>
            <seg n="e55fb6c7">
              Bo Bernhardsson har rätt: Det är bra om vi har stabila pensionsuppgörelser.
              Det är sant. Det är till gagn för den ekonomiska utvecklingen
              och investeringarna. Så långt är vi överens. Sedan var det olyckligt,
              anser jag, att man lade in en vetorätt för mycket konservativa
              krafter i den ekonomiska politiken i Sverige som inte ens vågar
              göra det man gör i Kanada och USA, alltså diskutera hur pensionsmedlen
              kan användas. Det var oklokt gjort av dem som gav dem den vetorätten.
              Det var nog inte Bo Bernhardsson personligen. Men nu är det som
              det är, och då måste vi övertyga de mer konservativa krafterna
              i Sverige att komma med på banan och föra en mer rimlig diskussion
              om näringspolitiken. Låt oss göra det gemensamt, för den diskussionen
              behövs!
            </seg>
            <seg n="ca5e1b2a">
              Självklart ska vi inte diskutera, för då får vi aldrig med oss
              dem det vore också olämpligt; där har de rätt att använda alla
              pensionspengarna till det regionala, men en del. Och kan man ge
              fonderna i uppdrag att ta miljöhänsyn kan man också ge dem i uppdrag
              att ta viss näringspolitisk hänsyn.
            </seg>
            <seg n="82b0fe39">
              Det fanns AP-fonder som sade: Nej, vi tror inte att en försäljning
              av Skandia till Sydafrika är långsiktigt bra för svenskt näringsliv.
              Jag fick frågan av Dagens Industri om jag höll med dem, och då
              sade jag att jag tyckte att det var mycket klokt av AP-fonderna
              att resonera så. Jag tror att Bo Bernhardsson håller med mig där.
              Det är den fråga jag ställer: Det var väl klokt av dem eller?
              Jag ställer den frågan, så kan vi gå vidare i vår diskussion.
            </seg>
          </u>
          <note type="speaker" n="599054ae">
            Anf. 144 BO BERNHARDSSON (s) replik:
          </note>
          <u who="Q3374789" xml:id="i-08e4386a083b4a21-1" n="d2df8a18">
            <seg n="c9ed435f">
              Fru talman! Jo, jag tror att det var klokt.
            </seg>
            <seg n="9f830e5a">
              Vad vi kan enas om är att vi har fått en ny situation vad gäller
              ägandet i näringslivet, nämligen institutionsägandet. Jag tror
              också att vi kan enas om, och där kanske vi någon gång kan få
              med även borgerliga debattörer, att detta kräver en diskussion
              om ägandet och hur ägandet ska utövas.
            </seg>
            <seg n="b55c19d4">
              Man kan säga att det som hänt sedan löntagarfondsdebatten för
              20 år sedan eller vad det kan vara är att näringslivet i någon
              mening, om man uttrycker det lite provokativt, har socialiserats,
              i alla fall stora delar av det. Det är faktiskt medborgarna som
              via pensionsfonder och institutioner äger stora delar av näringslivet.
              Vad leder det till för ny situation när det gäller ägandet och
              hur ägandet ska utövas? Den diskussionen är viktig att föra; där
              är vi överens. Men den får föras; sedan är det en process som
              jag tror tar tid innan man kommer fram till ståndpunkter som leder
              till att man kanske också skulle förändra pensionssystemet. Det
              är möjligt att den dagen kommer, men jag tror att debatten om
              ägandet är en av de stora debatter som väntar oss.
            </seg>
          </u>
          <note type="speaker" n="0c2d3a61">
            Anf. 145 LARS BÄCKSTRÖM (v) replik:
          </note>
          <u who="Q5591718" xml:id="i-82e3db7ba9226b2b-4" n="6a71749b">
            <seg n="5db54851">
              Fru talman! Då är jag och Bo Bernhardsson överens om att det
              var klokt av denna AP-fond att ta detta beslut med hänsyn till
              svenskt näringslivs utveckling i Sverige. Nu är det ju så i en
              demokrati att styrelserepresentanterna i AP-fonderna inte väljer
              sig själva, utan de utses genom det politiska systemet. När vi
              utser dessa personer ger vi ett slags direktiv om vilka vi tycker
              är lämpliga. Tycker vi som den förre talaren att det är helt fel
              att styrelsen tar sådana hänsyn ska ju den styrelsen bort eller
              hur, Bo Bernhardsson? Det vore väl rimligt, om vi tyckte att det
              var fel att man tog hänsyn till det allmänna näringslivets utveckling
              i Sverige i den här affären. En styrelse som bryter mot riksdagens
              beslut och tar andra hänsyn än dem man är ålagd att ta borde väl
              avgå. Men nu tycker ju vi två att detta var rätt av dem, så vi
              tycker väl att de ska sitta kvar. Det är vi väl överens om?
            </seg>
            <seg n="b61b1fd2">
              Detta visar väldigt tydligt att det är rimligt att vi för den
              här diskussionen. Vi två gör det just nu, och det tycker jag är
              väldigt bra. Man kan ju också hålla med varandra i en diskussion.
              Det är inget fel. Diskussioner ska ibland syfta till att man når
              enighet, och vi har nått ett mått av enighet: Vi i våra två partier
              vågar i alla fall diskutera frågan. Sedan måste vi få med oss
              fler; det är alldeles sant. Det finns en vetorätt för några partier.
              Hur ska vi nu bära oss åt för att göra det? Den taktiken kanske
              vi inte ska utmejsla här i kammaren, men det är nödvändigt att
              föra den här diskussionen så att vi får ett starkt näringsliv
              i Sverige.
            </seg>
            <seg n="4caa359d">
              Vi kan aldrig betala pensioner med avkastning från arbete som
              inte finns. Det är bara arbete som skapar värde, inte spekulationer
              på börser. Den insikten måste sprida sig till alla partier i kammaren.
            </seg>
          </u>
          <note n="6d2dd248">
            Överläggningen var härmed avslutad.
          </note>
          <note n="192f1ef4">
            17 § Vissa kommunalekonomiska frågor
          </note>
          <note n="f6e9f0ef">
            Föredrogs
          </note>
          <note type="speaker" n="1296104e">
            Anf. 146 SONIA KARLSSON (s):
          </note>
          <u who="Q4958180" xml:id="i-f8c6dbead3b7de5f-0" n="e4948f24" next="i-c3271472af109a86-0">
            <seg n="bceb8e34">
              Fru talman! Det här ärendet handlar om vissa kommunalekonomiska
              frågor.
            </seg>
            <seg n="fc227479">
              Förslaget innebär att fel och brister i underlaget för beslut
              om bidrag och avgifter i de kommunala utjämningssystemen som en
              kommun eller ett landsting påtalar först i samband med ett överklagande
              av Skatteverkets slutliga beslut ska få beaktas av regeringen
              endast om det finns synnerliga skäl.
            </seg>
            <seg n="2a454bd2">
              Vidare föreslår regeringen att en delmodell avseende befolkningsförändringar
              ska införas i nuvarande kostnadsutjämningssystem för landsting.
            </seg>
            <seg n="5e5f0012">
              Det innehåller även förslag till förändringar av reglerna om
              ersättning för kommuners och landstings kostnader för viss mervärdesskatt.
            </seg>
          </u>
          <note n="f8b425e6">
            Ändringarna föreslås träda i kraft den 1 januari 2006.
          </note>
          <u who="Q4958180" xml:id="i-c3271472af109a86-0" n="e4948f24" prev="i-f8c6dbead3b7de5f-0">
            <seg n="88dff75b">
              Med anledning av förslagen har tre motioner väckts.
            </seg>
          </u>
          <note n="8cffd99f">
            Utskottet tillstyrker regeringens förslag och avstyrker förslagen
            i motionerna. Det finns två reservationer och ett särskilt yttrande
            fogat till betänkandet.
          </note>
          <note type="speaker" n="3efd4d6e">
            Anf. 147 TOMAS HÖGSTRÖM (m):
          </note>
          <u who="Q5820978" xml:id="i-31f8fca7cd7a21cb-0" n="5972d6b4">
            <seg n="91c8e250">
              Fru talman! När det gäller det här betänkandet är vi från Moderaternas
              sida överens med majoriteten i alla delar utom en. Det handlar
              om förslaget om begränsningar av överklagandemöjligheterna för
              kommuner när det gäller beslut i de kommunala utjämningssystemen.
            </seg>
            <seg n="accbfd03">
              Jag har efter samtal med några kommun- och landstingsföreträdare
              kommit fram till att deras intresse ska tas till vara eftersom
              de mycket tydligt gör klart att de anser att de vill ha kvar de
              överklagandemöjligheter som nuvarande system medger. Det kan vi
              också se i de remissvar som har kommit bland annat från Kommun-
              och Landstingsförbunden, där man också värnar den här rätten.
            </seg>
          </u>
          <note n="8bd2275e">
            Av den anledningen, fru talman, yrkar jag bifall till reservation
            1.
          </note>
          <note type="speaker" n="c44f5110">
            Anf. 148 GUNNAR NORDMARK (fp):
          </note>
          <note n="0ecfe294">
            Fru talman! Även jag yrkar bifall till reservation nr 1.
          </note>
          <u who="Q5619098" xml:id="i-e90cba3c252d827f-0" n="64fa9b01">
            <seg n="1e78e954">
              Det finns en rad goda skäl som ligger bakom bland annat de synpunkter
              från Kommun- och Landstingsförbunden som Tomas Högström redogjorde
              för. Möjligheterna att åberopa skäl i samband med överklagande
              hela vägen är viktigt framför allt för de små kommunerna. Ett
              beslut som går emot en liten kommun i en sådan här fråga kan för
              den enskilda kommunen få omfattande ekonomiska konsekvenser, framför
              allt för kommunens medborgare, medan det däremot för de offentliga
              finanserna som helhet inte betyder speciellt mycket. Det är lätt
              att finansiera detta i efterhand.
            </seg>
            <seg n="0caad143">
              En annan sak som gör att det är viktigt att möjligheten att åberopa
              nya skäl finns kvar är förtroendet för hela den process som finns
              när det gäller de olika utjämningssystemen. Vi vet om att utjämningssystemen
              till sin konstruktion är ifrågasatta av kommunpolitiker. Själva
              bakgrundstanken med utjämningen är inte ifrågasatt men hur den
              är konstruerad, vem som ansvarar för den och så vidare är ifrågasatt.
            </seg>
            <seg n="4cb68e99">
              Utifrån LSS läggs kostnader ut på kommunerna. Även om man tycker
              att LSS i sig är en riktig, bra och viktig lagstiftning finns
              där också kritik och ifrågasättande. Då är det viktigt att man
              från kommunernas sida och från landstingens sida upplever att
              man hela vägen har möjligheten till överklagande. Det är viktigt
              för att vi ska kunna säkra de grundtankar som framför allt ligger
              bakom den lagstiftning om stöd och service till vissa funktionshindrade
              som finns. Därför tycker vi att det är viktigt att man bifaller
              reservationen.
            </seg>
          </u>
          <note type="speaker" n="e12b1bc5">
            Anf. 149 JÖRGEN JOHANSSON (c):
          </note>
          <u who="Q5886707" xml:id="i-7caa0efcc883571b-0" n="c1c9278e">
            <seg n="716433dc">
              Fru talman! Frågan om ändrade bestämmelser om överklagande av
              beslut i de kommunala utjämningssystemen innefattar några principiella
              ställningstaganden. En fråga gäller rättssäkerhetsbegreppet. Är
              det förenligt med en svensk rättstradition att inskränka rätten
              för kommuner att överklaga ett felaktigt beslut?
            </seg>
            <seg n="ac2e7112">
              I Centerpartiet ser vi på den frågan på samma sätt som Justitieombudsmannen,
              Statskontoret, Kommun- och Landstingsförbunden och ett antal kommuner
              i landet. Rätten att överklaga är en väsentlig del av rättssäkerheten
              och ska därför bestå.
            </seg>
            <seg n="4c1102a6">
              Inrapporteringen av uppgifter som ligger till grund för Skatteverkets
              bedömningar av LSS-kostnader är såväl svår som jäktig att göra
              i den pressade situation som kommuner ofta befinner sig i. Samtidigt
              har vi konstaterat vid kontakter med kommuner att tolkningen av
              de frågor som ställs varierar från kommun till kommun. Det här
              är alltså inte en fråga som har skötts på ett bra sätt. Det har
              visat sig i hanteringen av LSS-utjämningen hittills.
            </seg>
            <seg n="dd06ad64">
              Det är därför med stor förvåning jag noterar regeringens syn
              i frågan då man säger att det nu föreliggande förslaget är ett
              verksamt sätt att komma till rätta med problemen inom LSS-utjämningen.
            </seg>
            <seg n="77523285">
              Lika förvånande är det att konstatera regeringens syn att det
              inte är en fråga om överklaganderätt utan ett överprövningsförfarande
              av regeringen inom ramen för LSS-utjämningen. Tala om överhöghet!
              Tala om avsaknad av kommunalt självstyre, och tala om brist på
              dialog i en värdeladdad fråga!
            </seg>
            <seg n="3f24d8eb">
              Fru talman! Jag tycker att vi av det som har hänt den senaste
              månaden i LSS-frågan kan konstatera att regeringen har gjort något
              av ett självmål. När utjämningssystemen sattes i sjön 2004 utarbetades
              ett koncentrations- och personalkostnadsindex för verksamheten.
              Som basår för detta fastlade man 2002. Alla inblandade, inklusive
              regeringen och utskottets ledamöter, har medgett att det blev
              fel i bedömningen av basår. Det innebar att regeringen gjorde
              en utredning i frågan, och med rätta, notera att jag säger med
              rätta, ändrades basåret till 2004 inför nästa års budget, alltså
              den budget som ska gälla från årsskiftet.
            </seg>
            <seg n="ac152cc2">
              Aviseringen av det här skedde alltså så sent som den 20 september.
              Många kommuner som drabbats av stora underskott såg äntligen möjligheten
              att få rättvisa i systemet. 22 dagar senare, nämligen den 12 oktober,
              backade regeringen i frågan och ska nu räkna fram ett medelvärde
              av basåren 20022004, alltså ett rättfärdigande av en felaktighet
              som många kommuner har kämpat emot.
            </seg>
            <seg n="87d0c526">
              Om man nu gör en positiv bedömning kanske man kan säga att regeringen
              har sett sig missledd av de uppgifter som SCB redovisat i frågan
              och därför ändrat sin inställning. Det gör man naturligtvis utan
              överklagande eftersom man äger frågan fullt ut. När en kommun
              hamnar i en liknande situation ges man inte enligt det här förslaget
              rätten att överklaga alltså en liknande situation. Var finns logiken
              i det här? Var finns den långsiktighet i planeringsförutsättningar
              som regeringen ständigt säger sig vilja skapa när kommunen inte
              vet från vecka till vecka vad som egentligen gäller? Förändringarna
              kan ju komma när som helst.
            </seg>
            <seg n="07925216">
              Följden av det här har blivit att många kommuner i dag befinner
              sig i en situation där prioriterade områden som barnomsorg, äldreomsorg
              och skola drabbas då personalen trängs undan för att resurser
              fordras för en LSS-verksamhet som blivit något av en gökunge i
              boet på grund av fel från regeringens sida.
            </seg>
            <seg n="5756eabc">
              Från finansutskottet kunde vi vid ett besök hos Kommun- och Landstingsförbunden
              konstatera deras frustration över den undanträngningseffekt som
              var omfattande genom utvecklingen på det här området. Av deras
              syn kan man konstatera att statens ansvar som lagstiftare, och
              därmed rimligen också som kostnadsansvarig för de beslut som har
              tagits, har havererat.
            </seg>
            <seg n="095dabc6">
              Utskottet framhåller att det pågår ett arbete med att säkerställa
              kvaliteten i det statistiska underlaget för beräkning av avgifter
              och bidrag inom LSS-utjämningen. Det här är givetvis bra. Men
              i och med att vi har den situation vi har i dagsläget framstår
              dagens beslut som något förhastat. Rim och reson, ansvar och kostnad,
              och därmed också sunt förnuft, måste gå hand i hand, men så är
              det inte i den här frågan.
            </seg>
          </u>
          <note n="d043ca47">
            Fru talman! Mot den bakgrunden yrkar jag bifall till reservation
            1 under punkt 1.
          </note>
          <note type="speaker" n="1701dd0e">
            Anf. 150 TOMMY TERNEMAR (s):
          </note>
          <u who="Q6333187" xml:id="i-0702eaa64dfc0c2a-0" n="aab21c70">
            <seg n="de6b92a9">
              Fru talman! När det gäller kommuners och landstings möjligheter
              att överklaga beslut i den kommunala skatteutjämningen kommer
              det, som har sagts här tidigare, att ändras till att synnerliga
              skäl ska finnas för överklagande. För att öka möjligheten att
              rätta till eventuella fel i de underlag som har funnits tidigare
              ska det nu finnas både ett preliminärt och ett slutligt beslut
              om avgifter och bidrag.
            </seg>
            <seg n="ef48eb37">
              Skatteverket ska senast den 20 januari under utjämningsåret fatta
              ett preliminärt beslut. Efter detta har kommuner och landsting
              möjlighet att påtala fel i underlaget som ligger till grund för
              Skatteverkets preliminära beslut. Ändring av överklagningsmöjligheterna
              innebär jag erkänner det, givetvis att kommuner och landsting
              måste lägga ned en större omsorg i att kontrollera innehållet
              i det preliminära beslutsunderlaget. Regeringen kommer under 2006
              att ge en utredare i uppdrag att genomföra en uppföljning av systemet
              för LSS-utjämningen. Frågan kommer tillbaka.
            </seg>
            <seg n="c595033b">
              Fru talman! När det gäller befolkningsförändringar i landstinget
              föreslås nu att detta införs i nuvarande kostnadsutjämning för
              just landstingen. Det innebär att det skapas likvärdiga förutsättningar
              i kommuner och landsting. Vid behandlingen av utjämningssystemets
              utformning under föregående riksmöte underströk utskottet att
              systemet för kommunalekonomisk utjämning förändras så att det
              i enlighet med Utjämningskommitténs slutsatser skapas likvärdiga
              förutsättningar i både kommuner och landsting trots kraftiga befolkningsförändringar.
              För de landsting som har befolkningsminskning bedöms ändå i dag
              att detta bör kunna hanteras inom ramen för de intäkter som erhålls
              inom utjämningssystemet. Regeringen har här redan tillsatt en
              utredare som har fått i uppdrag att bland annat genomföra löpande
              jämförelser av utfallet i kostnadsutjämningen med de faktiska
              kostnaderna.
            </seg>
          </u>
          <note n="27f68309">
            Med detta, fru talman, yrkar jag bifall till förslaget i finansutskottets
            betänkande FiU13 och avslag på reservationerna och motionerna.
          </note>
          <note type="speaker" n="6c0f11de">
            Anf. 151 JÖRGEN JOHANSSON (c) replik:
          </note>
          <u who="Q5886707" xml:id="i-7caa0efcc883571b-1" n="c1c9278e">
            <seg n="d68d7764">
              Fru talman! Jag ska fatta mig kort. Det gäller begreppet synnerliga
              skäl. Det återkommer i en mängd olika sammanhang, bland annat
              balanskravet. Vem avgör vad som är synnerliga skäl? Följdfrågan
              blir: Om det är regeringen som avgör detta, går det att överklaga?
            </seg>
            <seg n="2d8b7ae8">
              Jag håller med om att kommuner och landsting i alla sammanhang
              i kontakter med den nationella nivån ska lägga ned större omsorg
              på att få fram ett riktigt material. Men vi vet att i LSS-frågan
              är det oerhört svårt. De tidsmarginaler som kommunerna utsätts
              för är pressade. Situationen är inte bra i dag.
            </seg>
          </u>
          <note type="speaker" n="b76e9c17">
            Anf. 152 TOMMY TERNEMAR (s) replik:
          </note>
          <u who="Q6333187" xml:id="i-0702eaa64dfc0c2a-1" n="aab21c70">
            <seg n="23d29f30">
              Fru talman! Jag misstänkte att jag skulle få frågan om synnerliga
              skäl.
            </seg>
            <seg n="3d8db3fa">
              Det man i dag beskriver som synnerliga skäl i den här frågan
              kan vara orsaker som kommuner och landsting själva inte rår över.
              Då finns möjligheten att komma tillbaka.
            </seg>
          </u>
          <note type="speaker" n="95f4dc5d">
            Anf. 153 JÖRGEN JOHANSSON (c) replik:
          </note>
          <u who="Q5886707" xml:id="i-7caa0efcc883571b-2" n="c1c9278e">
            <seg n="dbb5e7e4">
              Fru talman! Vi har konstaterat i historien sedan LSS infördes
              att kommunerna över huvud taget inte rår över situationen i denna
              lagstiftning. Då är med andra ord allting synnerliga skäl.
            </seg>
          </u>
          <note type="speaker" n="51cfad05">
            Anf. 154 TOMMY TERNEMAR (s) replik:
          </note>
          <u who="Q6333187" xml:id="i-0702eaa64dfc0c2a-2" n="aab21c70">
            <seg n="822749c7">
              Fru talman! Så enkelt ska vi inte se på det.
            </seg>
          </u>
          <note type="speaker" n="d45c1d94">
            Anf. 155 SIV HOLMA (v):
          </note>
          <note n="e2330b38">
            Fru talman! Jag yrkar bifall till förslaget i finansutskottets
            betänkande om vissa kommunalekonomiska frågor och avslag på samtliga
            reservationer.
          </note>
          <u who="Q4609260" xml:id="i-a918811b6f8e632c-0" n="a7fd6d81">
            <seg n="788b64ba">
              I betänkandet behandlas bland annat komplettering av systemet
              för kommunalekonomisk utjämning. Det handlar om att införa en
              delmodell avseende befolkningsförändringar för landsting. Det
              är bra att riksdagen i dag kan rätta till förbiseendet från förra
              mandatperioden när vi inte tog med bestämmelsen i utjämningslagen
              med innebörden att en standardkostnad för befolkningsförändringar
              även ska beräknas för landstingen. Nu kan vi få en sådan. Det
              är något som redan finns, och har funnits sedan lång tid tillbaka,
              för kommunerna.
            </seg>
            <seg n="c322c5f8">
              Statsbidragen och det kommunala utjämningssystemet har stor betydelse
              för att alla kommuner och landsting får så likvärdiga ekonomiska
              förutsättningar som möjligt så att de kan ge sina invånare service
              oberoende av inkomstförhållanden och opåverkbara strukturella
              skillnader. Det här sker i dag genom att utjämna skatteinkomster
              och genom att ta hänsyn till de merkostnader som uppstår på grund
              av strukturella faktorer. Utan ett väl fungerande bidrags- och
              utjämningssystem skulle det kommunala självstyret på många håll
              i landet omöjliggöras.
            </seg>
            <seg n="a7d652b9">
              Vi står bakom överenskommelsen mellan den socialdemokratiska
              regeringen och Miljöpartiet om utjämningssystemet. När det gäller
              kompensation för landstingen för kraftig befolkningsminskning
              bidrog vi från Vänsterpartiets sida till att en särskild kompensation
              för detta gavs åren 20012004. Utjämningskommitténs analyser visade
              att denna kompensation var för hög. Den sakligt motiverade kompensationen
              låg på en lägre nivå. Kommittén ansåg att befolkningsminskningen
              kunde hanteras inom ramen för de intäkter som erhölls i utjämningssystemet.
            </seg>
            <seg n="da70c8db">
              Propositionens förslag till förändring för landsting som de senaste
              åren haft en kraftig ökning av folkmängden innebär att det i dagens
              läge inte finns något landsting i landet som berörs av förslaget.
              Mot den bakgrunden kan man kanske vara tveksam till att ta med
              förändringen, men jag anser att den viktigaste förändringen är
              att utjämningslagen tar fasta på att ta hänsyn till befolkningsförändringar.
              Det är också mot den bakgrunden som vi och Miljöpartiet i ett
              särskilt yttrande säger att det finns skäl att i den fortsatta
              processen närmare pröva om kompensation också för landsting med
              kraftig befolkningsminskning ska ingå i kostnadsutjämningen. Motivet
              är att landstingen ska behandlas på samma sätt som kommunerna.
              Vi förutsätter därför att den nyligen tillsatta särskilda utredaren
              kommer att även analysera kostnadssituationen för landsting med
              kraftig befolkningsminskning.
            </seg>
          </u>
          <note n="6d2dd248">
            Överläggningen var härmed avslutad.
          </note>
          <note n="37a543a8">
            18 § Riksrevisionens årliga rapport 2005
          </note>
          <note n="f6e9f0ef">
            Föredrogs
          </note>
          <note type="speaker" n="4d1587a4">
            Anf. 156 SONIA KARLSSON (s):
          </note>
          <u who="Q4958180" xml:id="i-8f2b1bd669a02100-0" n="e4948f24">
            <seg n="31359515">
              Fru talman! Denna debatt handlar om Riksrevisionens årliga rapport
              i form av en redogörelse till riksdagen som ska ge en övergripande
              bild av de viktigaste iakttagelserna från revisionsverksamheten
              under det senaste året. I betänkandet behandlas även ett motionsyrkande
              från allmänna motionstiden.
            </seg>
          </u>
          <note n="d1489fc0">
            Utskottet föreslår att rapporten läggs till handlingarna samt
            föreslår avslag på motionsyrkandet. Det finns en reservation fogad
            till betänkandet.
          </note>
          <note type="speaker" n="54a3f820">
            Anf. 157 CECILIA WIDEGREN (m):
          </note>
          <u who="Q4990451" xml:id="i-f070c40910814752-0" n="d40a675b">
            <seg n="8e0b18a3">
              Fru talman! Riksrevisionens årliga rapport är överlämnad till
              riksdagen med de viktigaste iakttagelserna från revisionsarbetet.
              Är detta viktigt? Ja, självklart är detta oerhört viktigt. Även
              statens verksamhet ska granskas, följas upp, utvärderas, revideras
              och helt klart förbättras.
            </seg>
            <seg n="a2eefc03">
              I betänkandet finns fyra rekommendationer, nämligen att förbättra
              informationsvärdet i de budgetpolitiska dokumenten som överlämnas
              till riksdagen, att tillämpa budgetlagen strikt, att utveckla
              en långsiktig strategi för en mer konsekvent styrning av myndigheterna
              samt att förbättra möjligheterna till insyn och kontroll av förvaltningen
              i de statliga bolagen.
            </seg>
            <seg n="dd15021d">
              De iakttagna bristerna gäller statsbudgetens avgränsning, prognos
              om statsbudgetens utfall och regeringens redovisning av uppnådda
              resultat. Självklart bör utskottet, fru talman, lägga en stor
              vikt vid att regeringen förser riksdagen med rättvisande resultatredovisning.
              Riksdagen har även vid upprepade tillfällen begärt och framfört
              synpunkter i detta avseende till regeringen. De brister som finns
              bör helt klart ses över eftersom de, inte minst, försvårar en
              helhetssyn för riksdagen.
            </seg>
            <seg n="6c03efa5">
              Riksdagen bör dessutom understryka Riksrevisionens uttalande
              i den årliga rapporten om att en av hörnstenarna för en god budgetdisciplin
              och en stram budgetpolitik är att budgetlagen följs. De brister
              som Riksrevisionen påtalar om att leva upp till budgetlagens intentioner
              är därför högst anmärkningsvärda. Rekommendationen om att tillämpa
              budgetlagen strikt är mot bakgrund av vad som framgår av den årliga
              rapporten i hög grad befogad.
            </seg>
            <seg n="38224a18">
              Konsekvenserna av avstegen från budgetlagens huvudprincip om
              bruttoredovisning blir att medlen inte prövas mot andra angelägna
              utgifter som påverkar utgiftstaket.
            </seg>
            <seg n="3d547ae9">
              Fru talman! Av de skrivningar som regeringen gör i budgetpropositionen
              med anledning av Riksrevisionens kritik på dessa punkter framgår
              det med all tydlighet att man inte tar kritiken på allvar. Det
              är högst allvarligt och högst anmärkningsvärt att man inte gör
              det. Därför bör vi se med stort allvar på att regeringen mer eller
              mindre underminerar riksdagens möjlighet att följa upp sina beslut
              och kontrollera den statliga verksamheten. Det är oerhört allvarligt.
            </seg>
            <seg n="093743d5">
              Det finns bara en väg ur detta, och det är att bifalla den borgerliga
              reservationen. Det hoppas jag sker här i plenum. Jag yrkar bifall
              till reservationen.
            </seg>
          </u>
          <note type="speaker" n="5c889d84">
            Anf. 158 GUNNAR NORDMARK (fp):
          </note>
          <u who="Q5619098" xml:id="i-b1b9966b9cbd8761-3" n="64fa9b01">
            <seg n="52d2a380">
              Fru talman! Jag inleder också med att yrka bifall till den fyrpartireservation
              som finns här.
            </seg>
            <seg n="7e9f1d69">
              Riksdagen har bland annat att fatta beslut om sådant som regeringen
              föreslår i sina propositioner och att granska hur regeringen sköter
              sitt fögderi. För att riksdagen på bästa möjliga sätt ska kunna
              fullgöra det här är det viktigt att den information som återfinns
              i de dokument regeringen överlämnar till riksdagen är tydlig och
              begriplig. Tyvärr är det inte alltid så i dag. Det gäller till
              exempel de brister i överensstämmelse som finns mellan indelningen
              i politikområden och indelningen i utgiftsområden och utskott.
            </seg>
            <seg n="c147daf7">
              En sådan brist på överensstämmelse gör att det blir svårt för
              riksdagen att anlägga en helhetssyn på sådant regeringen föreslår
              eller har gjort, eller att på ett bra sätt göra bedömningar av
              hur statliga verksamheters mål och resultat uppfylls. Det försvårar
              alltså en av riksdagens viktigaste uppgifter, att granska regeringsmakten
              och de verksamheter för vilka regeringen ansvarar.
            </seg>
            <seg n="9ae40f9b">
              Riksdagskommittén önskade ursprungligen att regeringen skulle
              avlämna en resultatskrivelse per område och år. Det är viktigt
              att regeringen i större utsträckning än vad som hittills skett
              tar Riksrevisionens rekommendationer på allvar, för att förbättra
              informationsvärdet i de budgetpolitiska dokument som överlämnas
              till riksdagen.
            </seg>
            <seg n="3a36df56">
              När Riksrevisionen riktar kritik mot regeringen för bristerna
              i överensstämmelse mellan budgeterade anslag och prognoser bör
              det tas på allvar. De brister som Riksrevisionen pekar på tvingar
              fram oplanerade omdisponeringar och leder till kortsiktighet och
              oförutsägbarhet.
            </seg>
            <seg n="a9579027">
              Ett exempel som Riksrevisionen pekar på är att regeringen felbedömt
              sjukpenningen år efter år. Det är inte svårt att inse vad en tidigare
              insikt om de skenande sjukpenningskostnaderna och bristen i överensstämmelse
              mellan budget, prognos och verkligt utfall hade inneburit för
              hur och med vilken snabbhet denna fråga skulle kunna framläggas.
            </seg>
            <seg n="228779cd">
              Ett annat område där Riksrevisionen framför en berättigad kritik
              är efterlevnaden av budgetlagen. Det låter inte speciellt roligt
              eller viktigt, särskilt inte vid denna tid på dagen eller året,
              med budgetlag. Men den är viktig för att vi som riksdag ska kunna
              sköta vårt arbete på det sätt som våra uppdragsgivare, väljarna,
              vill.
            </seg>
            <seg n="14ae7b19">
              När riksdagen inte ges möjlighet att pröva olika angelägna utgifter
              mot varandra berövas både riksdag och ytterst väljarna möjligheten
              att ta ställning till och att i offentlig debatt och vid val avgöra
              vilka åtgärder som är mest motiverade eller har störst stöd.
            </seg>
            <seg n="f87ba9aa">
              Politik är att vilja, har det sagts, och det är riktigt och sant.
              Men ännu mer sant är att politik är att välja, och det är viktigt
              att de val vi gör, oavsett om det är val som vi gör här i riksdagen
              när vi fattar beslut eller om det är val som väljarna gör på valdagen,
              vilar på klart redovisade fakta och tydliggör valbara alternativ.
              Det är ytterst det som Riksrevisionens rapport handlar om. Regeringen
              borde ta den på större allvar.
            </seg>
          </u>
          <note type="speaker" n="9e72b292">
            Anf. 159 TOMMY TERNEMAR (s):
          </note>
          <u who="Q6333187" xml:id="i-0702eaa64dfc0c2a-3" n="aab21c70">
            <seg n="682af707">
              Fru talman! Jag vill först yrka bifall till förslaget i finansutskottets
              betänkande 15, som innebär att Riksrevisionens rapport läggs till
              handlingarna, och yrka avslag på reservationen och motionen.
            </seg>
            <seg n="fe884c41">
              Vi kan konstatera att jämfört med föregående års budgetproposition
              har regeringen fördjupat redovisning och åtgärder föranledda av
              Riksrevisionens iakttagelser. Men det innebär givetvis inte att
              det inte kan bli bättre.
            </seg>
            <seg n="419b6a89">
              När det gäller ett antal ärenden bör man från riksdagens sida
              kunna tala om att granskningsärendet är avslutat, och för pågående
              och kommande ärenden bör man så långt som möjligt kunna ange en
              tidsram.
            </seg>
            <seg n="c83c3b36">
              Jag vill kort kommentera reservationen.
            </seg>
            <seg n="6fba227e">
              Utskottets text under rubriken Rekommendationen om att förbättra
              informationsvärdet i de budgetpolitiska dokumenten är vi, vad
              jag förstår, i huvudsak överens om. En iakttagelse vad gäller
              brister i statsbudgetens avgränsning av prognoser och statsbudgetens
              utfall samt regeringens redovisning av uppnådda resultat är att
              av de tolv granskningsrapporter som finns har regeringen i årets
              budgetproposition redovisat någon form av åtgärder för samtliga
              granskningsrapporter.
            </seg>
            <seg n="6dd7f5a4">
              I budgetpropositionen kan man utläsa att i fråga om arbetet med
              att precisera mål- och resultatindikatorer har regeringen för
              avsikt att återkomma till riksdagen under 2006 med en redogörelse.
            </seg>
            <seg n="411b09c7">
              När det gäller Riksrevisionens rekommendation till regeringen
              om att förbättra informationsvärdet i de budgetpolitiska dokument
              som lämnas till riksdagen har vi uppfattningen att det är riksdagen
              själv som bäst bedömer vilket informationsunderlag riksdagen behöver.
            </seg>
            <seg n="19b152d4">
              Till sist en kommentar om att tillämpa budgetlagen strikt. Det
              är på två områden som synpunkter finns, som nämndes här tidigare,
              och det är sjukpenningsanslaget och sysselsättningsstödet.
            </seg>
            <seg n="95294b2d">
              När det gäller sjukpenningsanslaget säger regeringen i budgetpropositionen
              att Riksrevisionens iakttagelser ska beaktas i arbetet med att
              minska sjukfrånvaron. Glädjande nog ser vi nu att sjukskrivningarna
              minskar.
            </seg>
            <seg n="6ccd1441">
              När det gäller granskningen av sysselsättningsstödet är det givetvis
              så att budgetlagen har som huvudprincip att utgifter och inkomster
              ska bruttoredovisas men att det är tillåtet att vissa undantag
              kan göras från denna princip. Vid införandet av det tillfälliga
              sysselsättningsstödet beslutade riksdagen att godkänna detta och
              fick därmed full insyn i redovisningen.
            </seg>
          </u>
          <note type="speaker" n="9040b71e">
            Anf. 160 CECILIA WIDEGREN (m) replik:
          </note>
          <u who="Q4990451" xml:id="i-f070c40910814752-1" n="d40a675b">
            <seg n="36ed48d1">
              Fru talman! Jag läser ur Riksrevisionens granskning: iakttagna
              brister, lite märkligt, vid upprepade tillfällen, försvårar helhetssynen,
              anmärkningsvärt, kritik i hög grad befogad, avsteg från budgetlagen,
              regeringen tar inte kritiken på allvar. Är Tommy Ternemar nöjd
              och stolt med hur regeringen hanterar Riksrevisionens rapport?
            </seg>
          </u>
          <note type="speaker" n="e1e7ee9f">
            Anf. 161 TOMMY TERNEMAR (s) replik:
          </note>
          <u who="Q6333187" xml:id="i-0702eaa64dfc0c2a-4" n="aab21c70">
            <seg n="988f242f">
              Fru talman! Jag tror att det är så, Cecilia Widegren, att regeringen
              läser och ser mycket seriöst på de rapporter som kommer från Riksrevisionen
              och också lämnar information och åtgärder därefter.
            </seg>
          </u>
          <note type="speaker" n="c14469d5">
            Anf. 162 CECILIA WIDEGREN (m) replik:
          </note>
          <u who="Q4990451" xml:id="i-f070c40910814752-2" n="d40a675b">
            <seg n="38f0e359">
              Fru talman! Jag tolkar Tommy Ternemar som att han är både nöjd
              och stolt och nästan lycklig över att regeringen gör ett så fantastiskt
              arbete, även om Riksrevisionen inte framför detta utan ser det
              som högst allvarligt.
            </seg>
            <seg n="07f97618">
              Jag måste säga att det torde vara riksdagen, som det högst beslutande
              demokratiska organet, som skulle ha rätt att se till att det verkligen
              skedde en kontroll, en eftertanke och en uppföljning av allt det
              arbete som sker från Riksrevisionens sida. Hade detta varit ett
              företag hade det varit självklart. Hade det varit din och min
              hushållsekonomi hade det varit självklart. Det torde också vara
              så för statens verksamhet.
            </seg>
            <seg n="dc521fa5">
              Därför frågar jag återigen: Är Tommy Ternemar både nöjd och stolt
              över detta?
            </seg>
          </u>
          <note type="speaker" n="13df9a36">
            Anf. 163 TOMMY TERNEMAR (s) replik:
          </note>
          <u who="Q6333187" xml:id="i-0702eaa64dfc0c2a-5" n="aab21c70">
            <seg n="bf53fad9">
              Fru talman! Jag är både nöjd och stolt över hur regeringen hanterar
              de revisionsrapporter som kommer in och de synpunkter som lämnas
              från oss.
            </seg>
          </u>
          <note type="speaker" n="ae536f5c">
            Anf. 164 LARS BÄCKSTRÖM (v):
          </note>
          <u who="Q5591718" xml:id="i-8615cc3851495e8b-0" n="6a71749b" next="i-5cef373f3c4767a0-0">
            <seg n="87c0b7f8">
              Fru talman! Jag har suttit och läst reservationen och anloppet
              om budgetlagen. Jag vill göra några reflexioner med anledning
              av kritiken från den borgerliga alliansen.
            </seg>
            <seg n="06c1c4de">
              Jag erinrar mig att det far gör är alltid rätt det borgarna gör
              är alltid rätt i deras egen värld.
            </seg>
            <seg n="b07f7350">
              Om vi i den rödgröna alliansen inför ett sysselsättningsstöd
              är det fusk bu! Men om den borgerliga alliansen inför nystartsjobb
              med sänkt skatt är det bra och fint.
            </seg>
            <seg n="c4ff92b0">
              Om vi satsar på sjukpenningsanslaget är det också fel av oss.
              När de borgerliga partierna lyfter bort sjukkostnader och för
              över det på trafikförsäkringen är det fint och inget fusk. Det
              vi gör är fusk och fult. Mät med samma måttstock! står det i Skriften
              något åt det hållet. Det är väldigt klokt. Man kan inte ha en
              regelbok för sig själv och en annan regelbok för motståndarna.
              Det är en fullständigt grotesk argumentering som den borgerliga
              alliansen har.
            </seg>
            <seg n="599d857a">
              Om vi sade att nu skaffar vi pengar till polisen, inte genom
              höjda anslag utan vi låter polisen behålla alla böter och så får
              man anställa folk för det, skulle de borgerliga skrika: Fusk,
              fusk med utgiftstaket! Men när de tar bort kostnader för sjukdom
              och rehabilitering och lägger det på en obligatorisk avgift som
              alla trafikanter måste betala och som sedan går till privata bolag
              är det fint och förnämt och bra och inte fusk. Då säger jag nästan
              som Fabian Månsson sade en gång för väldigt längesedan: Vet sjufalt
              hut på er! Ni kritiserar oss för att tricksa med budgetlagen när
              ni själva gör det så grovt gång på gång.
            </seg>
            <seg n="53e2110a">
              Ni vill ha sänkt skatt. Det är fint. Ni har ett system där utgiftstak
              är bra, för man prövar utgifter mot varandra. Men syftet när utgiftstaken
              infördes var att hålla kontroll på de offentliga finanserna, inte
              att minska offentlig sektor så mycket som möjligt. Det var inte
              det grundläggande syftet. Men det kanske det är för er. Då är
              er argumentering logisk. I ett vettigt system ska man kunna pröva
              både utgifter och inkomster mot varandra.
            </seg>
            <seg n="32ad2993">
              Vi skulle inte veta något om hushållsekonomi. Den borgerliga
              typen av hushållsekonomi för landet är att vi måste se till framtiden.
              Därför måste vi hålla nere våra utgifter. Om man säger till dem
              att vi skulle kunna jobba lite mer och få lite mer inkomster får
              man svaret: Nej, du är dum. Det gäller att minska utgifterna.
              Mer inkomster ska man inte ha, ser du. Det är bara dumt.
            </seg>
            <seg n="edb31c84">
              Så tänker ni inte annars. Men just när det gäller offentlig sektor
              är det så. Sänk skatten och minska utgifterna! Det är ideologiskt.
              Det handlar inte om ansvar för rikets finanser uppenbarligen.
              Det handlar om en ideologisk uppfattning att det är bra med en
              liten offentlig sektor. Det kan man ju ha som åsikt. Jag tycker
              inte så, men man har rätt att ha den åsikten i en demokrati. Men
              argumentera då utifrån er åsikt och inte utifrån att ni säger
              att ni värnar om de offentliga finanserna! För det är inte det
              som det handlar om. Ni vill sänka skatterna. Men till och med
              när vi sänker någon annan skatt, som vi gör ibland för att värna
              sysselsättningen, är det fel det med. För det ska göras just på
              ert sätt annars är det fusk: Gör man inte som vi vill är det fusk.
            </seg>
            <seg n="d967d516">
              Det påminner mig om något. Men jag ska inte bli så grov, så jag
              stannar där. Jag tänkte tanken, ska jag erkänna.
            </seg>
            <seg n="81e58d90">
              Mät oss med samma mått som ni mäter er själva så ska vi föra
              den här diskussionen! Vi vill ha sunda offentliga finanser i Vänsterpartiet,
              men utgiftstak är inte den enda metoden för att ha det. Budgetlagen
              är inte den enda metoden. Men det är rätt. Låt riksdagen pröva
              och godkänna! Det är en väldigt sund och god princip. Men det
              är inte Riksrevisionen som ska överpröva riksdagens beslut. Det
              är inte ett demokratiskt samhälle. Det är vi som överprövar Riksrevisionens
              råd, inte de oss.
            </seg>
          </u>
          <note n="6d2dd248">
            Överläggningen var härmed avslutad.
          </note>
          <note n="6e3d39f7">
            19 § Kriminalvården en myndighet
          </note>
          <note n="f6e9f0ef">
            Föredrogs
          </note>
          <note n="317fe4e0">
            Tredje vice talmannen konstaterade att ingen talare var anmäld.
          </note>
          <note n="00f0aa5d">
            20 § En kompletterande övergångsbestämmelse till försäkringsavtalslagen
          </note>
          <note n="f6e9f0ef">
            Föredrogs
          </note>
          <note n="317fe4e0">
            Tredje vice talmannen konstaterade att ingen talare var anmäld.
          </note>
          <note n="ac8646bc">
            21 § Ändring i lagen om ersättning från de internationella oljeskadefonderna,
            m.m.
          </note>
          <note n="f6e9f0ef">
            Föredrogs
          </note>
          <note n="317fe4e0">
            Tredje vice talmannen konstaterade att ingen talare var anmäld.
          </note>
          <note n="939f85ff">
            22 § Hänvisning av ärende till utskott
          </note>
          <note n="d7aff860">
            Föredrogs och hänvisades
          </note>
          <note n="1deb546f">
            23 § Anmälan om interpellationer
          </note>
          <note n="3eefe9d5">
            Anmäldes att följande interpellationer framställts
          </note>
          <note n="75c7a44e">
            den 8 november
          </note>
          <note n="e392818a">
            Ola Sundell
          </note>
          <note n="a2f416be">
            Gunilla Carlsson
          </note>
          <note n="42f55279">
            den 9 november
          </note>
          <note n="f1e2cd7b">
            Camilla Sköld Jansson
          </note>
          <note n="2fb48302">
            Erik Ullenhag
          </note>
          <note n="f87aa280">
            Lars-Ivar Ericson
          </note>
          <note n="4875e471">
            Interpellationerna redovisas i bilaga som fogats till riksdagens
            snabbprotokoll tisdagen den 15 november.
          </note>
          <note n="78e68280">
            24 § Anmälan om frågor för skriftliga svar
          </note>
          <note n="ef577e2a">
            Anmäldes att följande frågor för skriftliga svar framställts
          </note>
          <note n="42f55279">
            den 9 november
          </note>
          <note n="3aceb395">
            Helene Petersson
          </note>
          <note n="25586a45">
            Nina Lundström
          </note>
          <note n="f9881119">
            Per Landgren
          </note>
          <note n="13df406e">
            Henrik von Sydow
          </note>
          <note n="dbf0f021">
            Lennart Kollmats
          </note>
          <note n="aa7f197c">
            Anita Brodén
          </note>
          <note n="3c393bea">
            Sverker Thorén
          </note>
          <note n="b6f5640d">
            Frågorna redovisas i bilaga som fogats till riksdagens snabbprotokoll
            tisdagen den 15 november.
          </note>
          <note n="d7e129cf">
            25 § Anmälan om skriftliga svar på frågor
          </note>
          <note n="43391037">
            Anmäldes att skriftliga svar på följande frågor inkommit
          </note>
          <note n="936a688b">
            den 7 november
          </note>
          <note n="c3a399af">
            Hans Stenberg
          </note>
          <note n="42f55279">
            den 9 november
          </note>
          <note n="df321880">
            Gunnar Andrén
          </note>
          <note n="9da30e8c">
            Liselott Hagberg
          </note>
          <note n="8e993b58">
            Claes Västerteg
          </note>
          <note n="30eea7ff">
            Lars Tysklind
          </note>
          <note n="8836fc23">
            Anne-Marie Ekström
          </note>
          <note n="1180a181">
            Marietta de Pourbaix-Lundin
          </note>
          <note n="c777d977">
            Jeppe Johnsson
          </note>
          <note n="cc88a435">
            Ulf Sjösten
          </note>
          <note n="9807bb2f">
            Maria Larsson
          </note>
          <note n="51986240">
            Henrik S Järrel
          </note>
          <note n="b4ea8509">
            Gudrun Schyman
          </note>
          <note n="53f7fa77">
            Heli Berg
          </note>
          <note n="f87aa280">
            Lars-Ivar Ericson
          </note>
          <note n="25586a45">
            Nina Lundström
          </note>
          <note n="c764835d">
            Birgitta Sellén
          </note>
          <note n="a7e4f69b">
            Mikael Oscarsson
          </note>
          <note n="8f0b59ea">
            Marie Wahlgren
          </note>
          <note n="79e41cd3">
            Susanne Eberstein
          </note>
          <note n="79e41cd3">
            Susanne Eberstein
          </note>
          <note n="b40adf2f">
            Tommy Ternemar
          </note>
          <note n="631c6210">
            Kenneth Lantz
          </note>
          <note n="ecb1eefa">
            Billy Gustafsson
          </note>
          <note n="9f0b4ece">
            Viviann Gerdin
          </note>
          <note n="1b7786af">
            Magdalena Andersson
          </note>
          <u who="Q5591718" xml:id="i-5cef373f3c4767a0-0" n="6a71749b" prev="i-8615cc3851495e8b-0">
            <seg n="2b05dbff">
              Torsten Lindström
            </seg>
            <seg n="2b05dbff">
              Torsten Lindström
            </seg>
            <seg n="2b05dbff">
              Torsten Lindström
            </seg>
          </u>
          <note n="cacb0327">
            Martin Andreasson
          </note>
          <note n="8c3d36c5">
            Bengt-Anders Johansson
          </note>
          <note n="25586a45">
            Nina Lundström
          </note>
          <note n="30fb5f9d">
            Åsa Torstensson
          </note>
          <note n="1180a181">
            Marietta de Pourbaix-Lundin
          </note>
          <note n="c764835d">
            Birgitta Sellén
          </note>
          <note n="f96f9ea9">
            Anita Sidén
          </note>
          <note n="5ba85a64">
            Ulrik Lindgren
          </note>
          <note n="23cc9a1a">
            Jan-Evert Rådhström
          </note>
          <note n="13df406e">
            Henrik von Sydow
          </note>
          <note n="25dedfa1">
            Carl-Erik Skårman
          </note>
          <note n="f6740339">
            Tobias Krantz
          </note>
          <note n="6e729e37">
            Karin Svensson Smith
          </note>
          <note n="9f0b4ece">
            Viviann Gerdin
          </note>
          <note n="e392818a">
            Ola Sundell
          </note>
          <note n="631c6210">
            Kenneth Lantz
          </note>
          <note n="30fb5f9d">
            Åsa Torstensson
          </note>
          <note n="aa7f197c">
            Anita Brodén
          </note>
          <note n="b7a2f2b4">
            Kalle Larsson
          </note>
          <note n="4a90409e">
            Svaren redovisas i bilaga som fogats till riksdagens snabbprotokoll
            tisdagen den 15 november.
          </note>
          <note n="ef6ae0f3">
            26 § Kammaren åtskildes kl. 17.14.
          </note>
          <note n="a7acbb2f">
            Förhandlingarna leddes
          </note>
          <note n="6b344e2a">
            /Monica Gustafson
          </note>
        </div>
      </body>
    </text>
  </TEI>
</teiCorpus>
