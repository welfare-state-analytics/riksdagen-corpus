<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--75</head>
          <docDate when="2006-02-17 00:00:00">2006-02-17 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:75
          </note>
          <note>
            Fredagen den 17 februari
          </note>
          <note>
            Kl. 09:00 - 12:43
          </note>
          <note>
            1 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att interpellationer skulle besvaras
            måndagen den 6 mars kl. 10.00 . Tidigare aviserat bordläggningsplenum
            kl.12.00 skulle utgå.
          </note>
          <note>
            Meddelandet hade delats ut till kammarens ledamöter.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2005/06:256
          </note>
          <note>
            Interpellation 2005/06:256 av Jan-Evert Rådhström (m)
          </note>
          <note>
            Interpellationen kommer att besvaras måndagen den 13 mars 2006.
          </note>
          <note>
            Skälet till dröjsmålet är för kort handläggningstid samt tjänsteresor.
          </note>
          <note>
            Thomas Bodström
          </note>
          <note>
            Interpellation 2005/06:257
          </note>
          <note>
            Interpellation 2005/06:257 av Tuve Skånberg (kd)
          </note>
          <note>
            Interpellationen kommer att besvaras måndagen den 13 mars 2006.
          </note>
          <note>
            Skälet till dröjsmålet är för kort handläggningstid samt tjänsteresor.
          </note>
          <note>
            Thomas Bodström
          </note>
          <note>
            3 § Svar på interpellation 2005/06:230 om bostadsmarknaden och
            hemlösheten
          </note>
          <note type="speaker">
            Anf. 1 Samhällsbyggnadsminister MONA SAHLIN (s):
          </note>
          <note>
            Fru talman! Nina Lundström har frågat mig vilka åtgärder jag
            avser att vidta med anledning av läget för hemlösa, och om jag
            kommer att ta initiativ så att riksdagen får möjlighet att behandla
            något förslag under våren från regeringen för att förbättra läget
            för bostadssökande och hemlösa.
          </note>
          <note>
            Inledningsvis vill jag uttrycka min oro över att antalet hemlösa
            personer har ökat. Med anledning av detta känns regeringens uppdrag
            till Socialstyrelsen om att genomföra återkommande kartläggningar
            av hemlösheten angeläget, inte minst för att det bidrar till att
            dessa viktiga frågor hamnar i fokus.
          </note>
          <note>
            Vad det gäller den första frågan så vill jag börja med att instämma
            i Nina Lundströms yttrande om att det är betydelsefullt att det
            byggs bostäder. Eftersom regeringen anser att bostadsbyggandet
            är angeläget har vi satt upp ett mål om att byggandet av 120 000
            nya bostäder ska påbörjas under mandatperioden. Det målet kommer
            att uppnås med råge. Dessutom planerar regeringen att under våren
            lägga fram förslag som syftar till att ge stabila spelregler,
            vilket bör förbättra förutsättningarna för nyproduktion av bostäder,
            framför allt vad det gäller hyresbostäder. Däremot avvisar jag
            Nina Lundströms påstående om att ombildning av hyresrätter till
            bostadsrätter skulle skapa en bättre fungerande bostadsmarknad.
            Framför allt tror jag inte att färre hyresrätter skulle hjälpa
            de personer som är hemlösa. I stället anser jag att vi måste slå
            vakt om mångfalden av upplåtelseformer och särskilt försvara hyresrätten.
            Hyresrätten och allmännyttan är viktiga redskap i en social bostadspolitik
            för att skapa en bostadsmarknad för alla. Med anledning av det
            beslutade regeringen i oktober förra året att tillsätta en utredare
            som ska se över allmännyttans villkor och förutsättningar. Dessutom
            tillsatte regeringen i maj förra året en arbetsgrupp som bland
            annat ska föreslå åtgärder som leder till att
          </note>
          <note>
            Vidare bereds för närvarande en rapport om framtidens bostadsfinansiering
            inom Regeringskansliet. Den innehåller bland annat förslag om
            hyresgarantier för utsatta grupper. I det arbetet följs frågan
            om svaga gruppers möjlighet att etablera sig på bostadsmarknaden.
          </note>
          <note>
            Vad det gäller den andra frågan så är svaret ja. Regeringen har
            under våren lagt fram en proposition om reformerad hyressättning
            till riksdagen och planerar även att lägga en proposition om bostadsfinansiering.
            Däremot är tidsplanen annorlunda för arbetet med bostadsförsörjning.
            Det berättade jag bland annat när vi stod här i kammaren den 7
            november förra året.
          </note>
          <note>
            Jag sa då: Min avsikt är att under våren 2006 remittera ut ett
            förslag till ett förtydligat kommunalt ansvar för att planera
            och genomföra en fungerande bostadsförsörjning.
          </note>
          <note>
            Det står jag fast vid.
          </note>
          <note>
            Avslutningsvis vill jag påminna om att de åtgärder och initiativ
            som jag har nämnt här är det vi inom bostadspolitiken gör för
            att skapa en bättre situation för bostadssökande och hemlösa.
            Vi får inte glömma bort att en väsentlig del av arbetet för hemlösa
            bedrivs inom socialpolitiken. Vi måste arbeta tillsammans och
            driva en social bostadspolitik för att skapa en bostadsmarknad
            för såväl hemlösa som unga, äldre, kvinnor, män, homosexuella,
            personer med utländsk bakgrund och funktionshinder, med andra
            ord en bostadsmarknad för alla i vårt samhälle.
          </note>
          <note>
            Då Nina Lundström, som framställt interpellationen, anmält att
            hon var förhindrad att närvara vid sammanträdet medgav tredje
            vice talmannen att Lars Tysklind i stället fick delta i överläggningen.
          </note>
          <note type="speaker">
            Anf. 2 LARS TYSKLIND (fp):
          </note>
          <note>
            Fru talman! Jag tackar för svaret. Vi får konstatera att Nina
            Lundström tyvärr är förhindrad att komma i dag. Jag hoppas att
            det går bra att jag tar hand om detta.
          </note>
          <note>
            Det är ett svar som jag tycker kräver ytterligare några klarlägganden.
            Interpellationen handlar ju mycket om bristen på bostäder i sig,
            men även om att kravet på att vara hyresgäst är ett hinder för
            att alla ska få tag i en bostad.
          </note>
          <note>
            Ministern håller säkert med mig om att det är orimligt att man,
            även om man har betalningsförmåga aldrig får någon hyresvärd att
            betala hyra till.
          </note>
          <note>
            Vad ska man göra åt detta? Ministern har i sitt svar redovisat
            åtgärder som regeringen planerar att vidta. Vi tycker inte att
            det är tillräckligt. Vi är kanske inte heller ense om åtgärderna.
          </note>
          <note>
            Det kanske är en sifferexercis när det gäller de 120 000 nya
            bostäderna, men om jag inte missminner mig var löftet att de skulle
            byggas och nu har det blivit att de påbörjats. Jag vet inte om
            det har skett en glidning. I Sydsvenskan uttryckte ministern att
            det var byggas det handlade om.
          </note>
          <note>
            Vi har ändå det resultatet att det fortfarande är bostadsbrist
            i många kommuner. Den sista bostadsmarknadsenkäten visar att det
            är 109 kommuner. Det är ju långt över hälften av befolkningen
            som bor i de kommunerna.
          </note>
          <note>
            När det gäller långsiktiga spelregler uttrycker ministern att
            regeringen kommer att lägga fram förslag om stabila spelregler.
            Det har vi från Folkpartiets sida efterlyst länge. Det är naturligtvis
            en bra ambition som vi kan understödja.
          </note>
          <note>
            Frågan är om det finns andra konkreta förslag än de som redovisas
            i detta svar.
          </note>
          <note>
            Jag vill också säga något om allmännyttan. Vi har hävdat att
            allmännyttan i sig inte är någon garant för att man ska bli godkänd
            som hyresgäst. Även inom allmännyttan har ju kraven höjts. Det
            finns en viss kräsenhet när det gäller hyresgäster. Det har naturligtvis
            att göra med bristen på bostäder.
          </note>
          <note>
            Man kan konstatera att även i kommuner där det finns lediga lägenheter
            är det många som inte får tillgång till bostad.
          </note>
          <note>
            Från Folkpartiets sida skulle vi gärna se att man gjorde en översyn
            av de villkor som gäller och att man har ett konsumentperspektiv
            på det och att Konsumentverket kan få rollen att informera människor
            om vad som egentligen är kraven.
          </note>
          <note>
            Omvandling från hyresrätt till bostadsrätt har ju också med bostadskonsumenterna
            att göra och den vilja som människor har att äga. I interpellationen
            framgår tämligen klart att det man talar om är omvandling av hyresrätter
            till bostadsrätter i de områden som domineras kraftigt av hyresrätter
            i dag.
          </note>
          <note>
            Om man vill ha en mångfald inom de områdena vilket ministern
            ju tycker är bra är väl den enda vägen att gå att man ändå bejakar
            en omvandling av hyresrätter till bostadsrätter. Jag läste i Svenska
            Dagbladet i dag att även Annika Billström är inne på den linjen
            och att det är den vägen man trots allt måste gå.
          </note>
          <note>
            Det är naturligtvis inte rimligt att folk måste flytta från sin
            stadsdel om man vill äga sin bostad. Det finns exempel från vissa
            förorter här i Stockholm där alla har varit överens om att man
            ska göra en omvandling. Både hyresgäster och Hyresgästföreningen
            har varit överens, ändå har stopplagen satt stopp för en sådan
            omvandling. Det är naturligtvis något som hindrar att man får
            en fungerande bostadsmarknad.
          </note>
          <note>
            En fungerande bostadsmarknad är grunden för en lösning av hemlöshetsproblemet.
          </note>
          <note type="speaker">
            Anf. 3 CARL-AXEL ROSLUND (m):
          </note>
          <note>
            Fru talman! Skälet till att jag ger mig in i den här diskussionen
            var en artikel om hemlöshet i Sydsvenska Dagbladet för några dagar
            sedan författad av Mona Sahlin och Ylva Johansson.
          </note>
          <note>
            Jag undrar: Vadan detta nyvaknade intresse för hemlöshetsproblematiken?
            Jag konstaterar att vi börjar en valrörelse nu, och nu kommer
            löftena. Nu ska det satsas på missbrukarvården. Nu ska det satsas
            på psykvården. Det är områden som under många år har varit gravt
            eftersatta.
          </note>
          <note>
            Vi kan läsa att statsrådet vill att allmännyttan ska föra en
            social bostadspolitik. Och jag blir rädd när jag läser det. Jag
            minns från min ungdom det kommunala bostadsföretaget i Malmö som
            tvingades agera kommunal städgumma med vanskötsel, förstörelse,
            vanrykte och tomma lägenheter som en följd. Ska vi tillbaka dit
            igen? Nu är det kommunala bostadsföretaget i Malmö ett välskött
            bostadsföretag.
          </note>
          <note>
            Sedan kommer det tyngsta förslaget av alla: Alla ska ha rätt
            att stå i bostadskö. Vilket underbart förslag, fru talman. Vi
            har sjukvårdsköer, vi har barnomsorgsköer, och vi har äldreomsorgsköer.
            Och nu ska vi alla ha rätt att stå i en bostadskö.
          </note>
          <note>
            Man vill också att kommunerna ska upprätta handlingsplaner i
            den mån som de inte har det. Och så får vi höra att man har tillsatt
            en bostadssamordnare för att utreda varför ungdomar har svårt
            att få bostäder.
          </note>
          <note>
            Det är mycket lite handling som vanligt, men prat, prat, prat
            tyvärr. Man kan fråga: Vad har ni gjort under era tolv år vid
            makten? Hemlösheten har ju ökat markant år från år.
          </note>
          <note>
            Man vill att det ska byggas fler hyresbostäder, och det vill
            vi väl alla. Men varför byggs det då så få? Förklaringen är att
            65 % av byggkostnaden går till skatter och avgifter satta av staten,
            och så har vi en rigid hyressättningsprincip, den så kallade bruksvärdesprincipen
            som gör att produktionskostnaderna överstiger hyresintäkterna.
            Det går helt enkelt inte ihop ekonomiskt att bygga en hyreslägenhet.
          </note>
          <note>
            Därför är det intressant att artikeln publiceras i Malmö där
            just det kommunala bostadsföretaget tillsammans med Hyresgästföreningen
            har slutit avtal och infört en form av hyressättning som faktiskt
            i allt väsentligt är marknadshyra.
          </note>
          <note>
            Därför kan man tycka att det är modigt, eller dumt välj själv
            ord att publicera den här artikeln i just en Malmötidning. Vi
            vet nämligen, efter besöket i Stockholm från olika kommunalpolitiker,
            att motståndet mot kravet på kommunala bostadsförmedlingar ingenstans
            är så stort som just bland Malmös socialdemokrater. De vet att
            detta med att stå i kö inte löser några problem.
          </note>
          <note>
            Man publicerar alltså denna artikel i Malmö där det kommunala
            bostadsföretaget har blivit banerförare för marknadshyror och
            där Socialdemokraterna förmodligen sammanlagt har styrt längre
            än någon annanstans och därmed har ett oerhört stort ansvar för
            den hemlöshetsproblematik som finns.
          </note>
          <note type="speaker">
            Anf. 4 RIGMOR STENMARK (c):
          </note>
          <note>
            Fru talman! I går kväll mötte jag en man som vi kan kalla Kalle
            på centralstationen när jag skulle åka till Uppsala med tåget.
            Eftersom jag hade tänkt att jag skulle delta i den här debatten
            hade jag gått och grubblat. Hur är det med hemlösheten? Hur många
            hemlösa människor har jag träffat? Hur många hemlösa människor
            har jag pratat med? Därför tänkte jag att jag nu åtminstone skulle
            ta chansen och prata med Kalle.
          </note>
          <note>
            Jag gick därför fram till honom när han stod och sålde tidningen
            Situation Stockholm. Jag frågade honom: Hur hänger det ihop? Varför
            står du här och säljer den här tidningen?
          </note>
          <note>
            Han sade: Jag vill hjälpa de hemlösa eftersom jag själv har varit
            där.
          </note>
          <note>
            Och jag såg att han hörde till dem. Man ser ju det på människor
            tyvärr. Men vi kan alla hamna där och komma i den situationen.
          </note>
          <note>
            Men varför blev det så här? Han sade att det för honom hade börjat
            med att han blev arbetslös. Han blev uppsagd. Företaget flyttade
            utomlands. Det blev bråk hemma med frugan. Och det slutade så
            småningom, efter en ganska lång period, med att han blev utkastad.
            Han hade ingen lägenhet, han hade inget jobb, han hade ingenting,
            tyckte han. Det var hopplöst. Och han började alltmer att missbruka
            alkohol för hans del för att klara av sin situation, som han sade.
            Tänk dig själv, sade han, att gå ute en kall vinternatt här i
            Stockholm.
          </note>
          <note>
            Att det var fel väg kan ju vi säga. Han skulle naturligtvis ha
            tagit tag i sin situation, kan andra säga. Men det är inte så
            lätt.
          </note>
          <note>
            Han hamnade så småningom på sjukhus. Då upptäckte han att han
            var ingen. Det var knappt han kom in där. Han hade ingen bostad.
            Han hade inget berättigande i samhället, som han kände det. Och
            det blev jättejobbigt för honom.
          </note>
          <note>
            För att komma till rätta med denna problematik tror jag att vi
            måste våga se orsaken. Orsaken till hans problem var arbetslöshet
            anno 2006 i Sverige.
          </note>
          <note>
            Vid ett annat tillfälle hade jag mer tid på järnvägsstationen.
            Jag skulle åka till Värmland. Jag satt då på en bänk. Då kom det
            en man som inte heller såg alltför trevlig ut och satte sig ned
            och frågade: Får jag prata lite med dig? Du ser hyfsad ut.
          </note>
          <note>
            Visst får du det, sade jag. Men jag, liksom alla andra, flyttade
            mig lite grann åt sidan. Men han började prata och gråta.
          </note>
          <note>
            När jag frågade honom hur det var sade han: Jag har inget hem.
            Jag frågade varför.
          </note>
          <note>
            Han berättade att det började när hans fru gick bort. Hon blev
            mördad.
          </note>
          <note>
            Våldet anno 2006 i Sverige är också en orsak till detta. Jag
            tror att vi måste våga se det.
          </note>
          <note>
            Hur ser vårt samhälle ut? Det hjälper dessvärre inte att bara
            bygga bostäder eftersom dessa människor inte kommer in där. Och
            de tycker att vi politiker talar floskler.
          </note>
          <note type="speaker">
            Anf. 5 GUSTAV FRIDOLIN (mp):
          </note>
          <note>
            Fru talman! Jag tycker att det är bra att vi har den här debatten
            just med samhällsbyggnadsministern eftersom nyckeln till att lösa
            de problem med hemlöshet som finns givetvis är att hemlösa får
            en bostad. Det är helt omöjligt för en hemlös att ta tag i andra
            sociala problem innan man har någonstans att bo. Det är mycket
            svårt att lösa problemen med till exempel ett alkoholmissbruk
            innan man faktiskt har ett golv att stå på och väggar att finnas
            innanför. Därför är det bra att vi pratar om hemlösheten och bostadspolitiken
            samtidigt och att vi pratar om behovet av fler bostäder, som har
            tagits upp, att vi pratar om behovet av att de bostäder som vi
            faktiskt har fördelas på ett rättvist sätt, att det finns en bostadsanvisning,
            att alla faktiskt kan stå i en kö och få en bostad och att det
            inte bara är de som har gott om pengar eller tillräckligt bra
            och rätt kontakter som kan få en bostad. Jag tycker att det är
            bra att ministern aviserar att det kommer sådana förslag och att
            sådana förslag ska remitteras under våren.
          </note>
          <note>
            Jag tycker också att det är bra att man gör tydligt att allmännyttan
            ska ta en ledande roll. Vi har tyvärr sett att allmännyttan på
            flera håll i landet inte har haft den sociala roll som den ska
            ha och inte har öppnat sig på ett sådant sätt att människor faktiskt
            ska ha en möjlighet att bo inom allmännyttan. Jag gillar därför
            många av de besked som samhällsbyggnadsministern kommer med i
            dag.
          </note>
          <note>
            Det handlar till stor del om att öppna upp bostadsmarknaden och
            låta människor som i dag stängs ute, precis som Rigmor Stenmark
            var inne på, faktiskt få en bostad och inte stängas ute på det
            sättet som sker i dag.
          </note>
          <note>
            Fru talman! Till diskussionen hör också hur man ska nå de människor
            som har stängts ute, de människor som i dag lever utanför samhället
            och som hamnat i en ond cirkel där varenda myndighetskontakt känns
            som en kränkning, där ett sjukvårdsbesök känns som en bekräftelse
            på att man inte är en del av samhället och där ens berättigande
            ligger i bostaden som man inte har.
          </note>
          <note>
            Det finns två förslag som jag gärna skulle vilja höra ministern
            kommentera. Det har tyvärr varit ganska få konkreta förslag från
            talarna efter ministern.
          </note>
          <note>
            Det första förslaget är att snabbutreda möjligheten att införa
            en stiftelse, likt den som finns i Finland, i Sverige. I Finland,
            framför allt i Helsingfors, finns det en stiftelse som ägs av
            flera parter staten, det offentliga, kommunen, frivilligorganisationerna
            som arbetar med hemlösa och organisationer som organiserar de
            hemlösa. Stiftelsen köper in sig i ett antal lägenheter som det
            sedan sluts avtal om att de hemlösa ska få. På det sättet får
            man en kontakt med just de grupper och just de organisationer
            som man har ett förtroende för, och de kan förmedla en lägenhet
            genom ett avtal. På det sättet slipper man mycket av den segregation
            som också i dag finns när man ska ge människor möjlighet att få
            någonstans att bo.
          </note>
          <note>
            Jag skulle vilja höra om ministern är beredd att avisera att
            vi snabbutreder möjligheten att skapa en liknande stiftelse i
            Sverige. Det finns en del juridiska problem med det, men den nya
            tredimensionella fastighetstaxeringen borde innebära att det blir
            lättare att skapa en sådan stiftelse än det har varit tidigare.
          </note>
          <note>
            Fru talman! Det andra förslaget som jag tidigare vid en frågestund
            med ministern har lyft fram, som då bad mig att utveckla det,
            rör personliga ombud. I Stockholms län har det ett tag funnits
            en verksamhet med personliga ombud. Det har så klart varit en
            del barnsjukdomar med det men grundtanken, att man ska ha en myndighetskontakt
            i stället för tio, en person som tar till vara ens intressen och
            som lotsar en vidare och ser till att kontakta en, är givetvis
            god för människor som känner att det offentliga ständigt sviker.
            Därför undrar jag om ministern är beredd att fundera över om man
            skulle kunna göra en sådan verksamhet nationell så att den finns
            över hela landet och kan nå alla ombud och också se till att det
            finns en finansiering.
          </note>
          <note type="speaker">
            Anf. 6 DAN KIHLSTRÖM (kd):
          </note>
          <note>
            Fru talman! Jag skulle vilja börja mitt lilla inlägg med att
            tala om Sydamerika. För några år sedan besökte jag Bolivia och
            träffade där, i min roll som riksdagsledamot, naturligtvis ett
            antal myndighetspersoner. De berättade om sin samhällssituation
            som sannerligen var problematisk. Med lite skamsen blick berättade
            de att många, alltför många, i deras land saknade hus och hem.
            Det här gällde människor i alla åldrar i Bolivia. Men efter sin
            beskrivning av läget undrade de om jag kände till hur det var
            i det land jag kom ifrån jag kom ju från ett land med högt välstånd.
            Jag måste säga att gruppen jag besökte var väldigt förvånad när
            jag berättade att vi hade ett ökande antal hemlösa i Sverige.
          </note>
          <note>
            Varför tar jag upp detta i den här debatten? Jo, det handlar
            väldigt mycket om bostadsfrågorna, och det ska det göra för det
            är en viktig fråga. Jag vill lyfta fram de sociala aspekterna.
            Till syvende och sist handlar det i första hand inte om statistik
            och räknande eller om nationella eller lokala program. Det handlar
            i grunden om hur vi tar ansvar för varandra. För oss kristdemokrater
            är det väldigt viktigt att ingen lämnas efter.
          </note>
          <note>
            Jag skulle vilja säga att hemlösheten är ett mått på hur det
            står till i vårt välfärdssamhälle. Precis som flera har varit
            inne på innebär hemlöshet att leva utan trygghet. Det innebär
            att bära på en ständig oro som likt en tung ryggsäck skaver på
            ryggen, en ständig oro för att inte hitta en sängplats för natten,
            oro för att inte hitta sitt badrum, oro för kyla, mörkret och
            smutsen. Det är väldigt lätt att komma dit, men det är svårt att
            ta sig därifrån. Så uttrycker Situation Stockholm det när de sammanfattar
            de hemlösas situation.
          </note>
          <note>
            Jag tror inte att någon vill leva på gatan, alla vill ha trygghet,
            och tryggheten finns i ett eget hem. Till de grundläggande behoven
            hos en människa hör behovet av en bostad, en plats som kallas
            ett hem, en plats som är en tillflyktsort.
          </note>
          <note>
            Den aktuella rapport från Socialstyrelsen som ligger till grund
            för frågorna här i dag är viktig och talar om att bostadsfrågorna
            är avgörande. Det är väldigt viktigt att samhällsbyggnadsministern
            tar ett stort ansvar på det här området. Jag menar dock att det
            är viktigt att det finns en politisk vision och en politisk strategi
            för att lösa frågorna kring hemlöshet. Det räcker inte med mätningar
            med jämna mellanrum.
          </note>
          <note>
            Problemen är inte heller nya. Under ett antal år har regeringen
            på olika sätt arbetat med frågan. För sju år sedan började en
            parlamentarisk kommitté att arbeta med de här frågorna. Redan
            2001 lämnade den ett omfattande betänkande med många konkreta
            förslag, och flera utvecklingsinsatser har också gjorts genom
            regeringen, arbetsgrupper som har direkta uppdrag, till exempel
            har Socialstyrelsen fått omfattande uppdrag. Trots detta ökar
            hemlösheten. Jag skulle vilja säga att läget är akut.
          </note>
          <note>
            Det är också viktigt att påpeka att hemlösheten inte bara är
            ett storstadsproblem. Under många år kunde man säga att det här
            är ett problem för Stockholm, Göteborg och Malmö. Men i dag är
            det ett problem också för oss i Värmland.
          </note>
          <note>
            Precis som det sagts är det viktigaste att det finns en övergripande
            politisk vision och en politisk vilja att ta itu med hemlösheten
            i hela landet. Frågan är inte ny. Egentligen skulle jag vilja
            ha en typ av nollvision. Jag skulle vilja höra hur samhällsbyggnadsministern
            ser på det och vad regeringen tänker göra.
          </note>
          <note type="speaker">
            Anf. 7 Samhällsbyggnadsminister MONA SAHLIN (s):
          </note>
          <note>
            Fru talman! Det gläder mig att alla partier, trots den tidiga
            timmen, är med i den här diskussionen. Som Dan Kihlström uttryckte
            det är det här ett ansvar som regeringen förvisso har men som
            väldigt många fler i vårt samhälle har regering, riksdag, kommuner,
            allmännytta, bostadsföretag, fastighetsägare. Det finns ingen
            som kan säga: Jag har inte ansvar. Det är viktigt att vi inser
            det för att den nollvision som vi alla självklart måste ha framför
            oss ska vara möjlig att nå. Men det är också viktigt att säga
            att hemlösheten, bostadslösheten, uteliggarna, vad man än kallar
            det, inte är ett problem, utan väldigt många. Det är problem som
            handlar om bristande planering, som handlar om dålig bostadspolitik
            i vissa fall, som handlar om missbruksproblem, alkohol, utanförskap,
            psykiska problem, brist på jämställdhet, diskriminering. Man måste
            se helheten, inte för att göra bortförklaringarna många, utan
            för att se att det här inte är något där vi med en enda politisk
            slagdänga kan säga: Nu gör vi så här.
          </note>
          <note>
            Jag vill också säga att det är en ökning vi ser, men det är också
            en ökning som delvis beror på att vi medvetet har gjort om definitionen
            just för att visa att det här inte bara handlar om missbruksproblemen
            utan också om bostadssituationen. Det är en definition som har
            gjort det möjligt att se kvinnorna. Det fanns en tid då det såg
            ut i statistiken som om inga kvinnor var hemlösa. Det fanns nämligen
            gott om män som gärna erbjöd dem en plats i soffan eller i sängen.
            Med den nya definitionen syns också kvinnorna i statistiken, och
            det är viktigt.
          </note>
          <note>
            Målet för bostadsbyggandet det är inte bara slarv med siffrorna,
            utan definitionen har alltid varit påbörjade lägenheter, och det
            är inget som jag har hittat på utan så har man gjort mätningarna
            hela tiden var att 120 000 skulle påbörjas under mandatperioden.
            Boverket säger att det blir drygt 125 000 som påbörjas. Gott och
            väl så, men problemet är inte över.
          </note>
          <note>
            Lars Tysklind uttryckte också en oro över att kraven på hyresgästerna
            ställs allt högre. Jag vill bara betona att det är viktigt att
            just ordet hyresgäster finns med, att det finns hyreslägenheter,
            att vi verkligen slåss för att bevara dem.
          </note>
          <note>
            En variant är att ställa krav när man säljer mark, att man kan
            få marken billigare om man bygger hyreslägenheter. Där har regeringen
            tillsatt en särskild förhandlare vad avser statlig mark. I Sundbyberg
            svarar Folkpartiet och Moderaterna så här: Vår principiella ståndpunkt
            är att det är fel att i avtalet när det gäller Ursvik skriva in
            att det ska vara hyresrätter för att man därför ska få ett lägre
            pris. Vi vill att fastigheterna bjuds ut på marknaden utan krav
            på hyresrätter, för att man ska kunna få ut ett högre pris.
          </note>
          <note>
            Då har man ingen strategi som fungerar. Kraven på hyresrätter
            måste finnas. Senare under våren kommer vi att redovisa förslag
            där man kräver att hyresvärdarna måste redovisa vilka krav de
            har för att det ska bli möjligt att granska de ibland orimligt
            höga nivåerna.
          </note>
          <note>
            Det är verkligen en viktig fråga att ställa sig i kön, något
            som Carl-Axel Roslund gjorde sig lustig över. I en debatt som
            vi hade här i kammaren påpekade Gustav Fridolin att jag borde
            träffa de hemlösas förening. Det gjorde jag. En i föreningen heter
            Janina. Hon skulle försöka kämpa sig ur sitt problem. Hon ville
            ställa sig i kö för att kunna få ordning på sitt liv och få en
            lägenhet så småningom. Det fick hon inte göra. Hon var inte synlig,
            hon fick inte ens ställa sig i kön. Jag tycker att alla måste
            ha den rätten så att alla kommuner kan se hur det ser ut, vilka
            det är som söker bostäder, hur man ska bygga och planera så att
            också de hemlösa får en plats.
          </note>
          <note>
            Tyvärr är frågeställarna för många för att jag ska kunna svara
            på allas frågor i mitt inlägg. Jag får återkomma till Gustav Fridolins
            och Rigmor Stenmarks frågor i senare inlägg.
          </note>
          <note type="speaker">
            Anf. 8 LARS TYSKLIND (fp):
          </note>
          <note>
            Fru talman! Det är naturligtvis så som tas upp här, att bostadsförsörjning
            innebär ett väldigt brett ansvar. När det gäller det kommunala
            bostadsförsörjningsansvaret, som naturligtvis helt tydligt finns,
            vill jag ändå ställa frågan om samhällsbyggnadsministern tycker
            att det finns utrymme eller ens är konstruktivt att ha en likriktad
            nationell politik.
          </note>
          <note>
            Från Folkpartiets sida har vi påpekat att det finns så oerhört
            olika förutsättningar ute i kommunerna och att en kommun borde
            ha stor frihet att själv skapa det system som passar just den
            kommunen, men det innebär ju inte att man går ifrån ansvaret.
          </note>
          <note>
            I svaret skriver ministern att alla ska kunna söka och få bostad
            på rättvisa och jämlika villkor. Jag tyder att bakom det ligger
            förslaget om en obligatorisk bostadsförmedling i alla kommuner.
          </note>
          <note>
            I artikeln i Sydsvenskan, som jag citerade ur nyss, står det:
            Vi vill lagstifta om att alla kommuner inrättar en bostadsservice
            som är öppen för alla. Är det en öppning för att kommunerna egentligen
            kan göra sina egna konstruktioner? Eller ligger förslaget kvar
            om en obligatorisk kommunal bostadsförmedling i varje kommun?
            Att ordna en kö löser inte alltid problemen. Det är tillgången
            på bostäder att förmedla och kraven på hyresgästen som till sist
            avgör om man får en bostad.
          </note>
          <note>
            Nyproduktion och reformerad hyressättning tas upp i svaret. Jag
            vet att det ligger en proposition om detta på riksdagens bord
            som vi behandlar. Den borde väl i och för sig ha hetat Reformerad
            hyressättning i nyproduktion, för det är egentligen det förslaget
            som finns med i den och något lite också om att hyresnämnderna
            ska motivera sina beslut, men det känns mer som en självklarhet.
            Men vi saknar de förslag som fanns i Hyressättningsutredningen
            kring frånvaro och tillvaro och om hur man som i Malmö, som Carl-Axel
            Roslund var inne på, kan försöka anpassa hyrorna i det befintliga
            beståndet men ändå inom bruksvärdessystemets ram. Avser ministern
            att återkomma med förslag kring detta? Eller blir det så att man
            bara tar upp detta med nyproduktion? Från Folkpartiets sida tycker
            vi naturligtvis att det är ett steg i rätt riktning och har deklarerat
            i våra motioner att vi ställer oss bakom trepartsöverenskommelsen
            och även Hyressättningsutredningens förslag. Vi ser dem som positiva
            i sammanhanget.
          </note>
          <note>
            Det tas även upp i svaret att det ska komma ett förslag kring
            bostadsfinansiering. Det finns ju en skrivelse kring bostadsfinansieringen
            jag kommer inte ihåg vad den heter nu, men den är blå på framsidan.
            Den innehåller massor av förslag, och den har varit ute på remiss.
            Det har lämnats en del synpunkter på den, bland annat synpunkten
            att beskattningsfrågan inte fick tas upp. Många ser en brist i
            att man inte ser helheten i det som har med finansiering att göra
            utan att det bara har handlat om produktionsstöd och garantier.
            Som Carl-Axel Roslund var inne på är beskattningen en stor faktor
            för boendekostnaderna. Jag undrar om regeringen tänker återkomma
            till frågan om beskattningen eller om den ska tas upp i ett helt
            annat sammanhang. I så fall känns det som att man har tappat helheten
            i detta med bostadsfinansieringen.
          </note>
          <note>
            Vi får väl avvakta och se vad propositionen säger, men ministern
            kanske redan nu kan säga något om vad den kommer att innehålla.
          </note>
          <note type="speaker">
            Anf. 9 CARL-AXEL ROSLUND (m):
          </note>
          <note>
            Fru talman! Jag förstår uppriktigt sagt inte hur det skulle hjälpa
            en hemlös att han får stå i bostadskön. Det hjälper honom precis
            lika lite som det hjälper en hjärtsjuk att stå i sjukvårdskön.
          </note>
          <note>
            Ministern säger att hemlösheten är allas ansvar. Visst, vi har
            alla ett delansvar, men det tyngsta ansvaret har regeringen. Det
            är ni som har makten och därmed är det också ni som har ansvaret.
            Vi vet ju att Socialdemokraterna alltför ofta har förmågan att
            ställa sig själva i opposition. Ni vill ha makten men ni vill
            inte ta ansvaret. Nu har ni haft makten i tolv år. Det är faktiskt
            ni som har det tyngsta ansvaret, och jag skulle önska att ni tog
            det någon gång.
          </note>
          <note>
            Nu är det valtider och nu kommer förslag. De kommer för sent.
            De är för dåliga. De är pappersprodukter. Och som en röd tråd
            genom alltihop lyser att man helst av allt vill stoppa vanligt
            hyggligt folks möjlighet att äga sin egen lägenhet. Jag skulle
            vilja ställa frågan till ministern: Vad är det för fel på att
            äga sin bostad? Att det inte är något fel har man insett i hela
            världen, alltifrån Kina till Kuba.
          </note>
          <note>
            Det stora problemet är ju inte om jag får stå i bostadskö eller
            ej. Det stora problemet är bristen på arbete. Det gäller för de
            unga, det gäller för alla som är bidragstagare, och där har regeringen
            över huvud taget ingen politik.
          </note>
          <note type="speaker">
            Anf. 10 RIGMOR STENMARK (c):
          </note>
          <note>
            Fru talman! Det fanns en ljusglimt för Kalle, vars elände jag
            började mitt inlägg med att beskriva. Men när han hamnade på sjukhuset
            fick han kontakt med en väldigt bra kurator. Jag skulle önska
            att Mona Sahlin lyssnade på mig. Kalle fick en chans. Kuratorn
            hjälpte nämligen honom till ett försökskontrakt i sin hemkommun.
            Han fick alltså en chans. Det gjorde att han vågade ta sitt eget
            ansvar och resa sig. Nu är jag på väg, sade Kalle. Det tyckte
            jag var så jätteskönt att höra.
          </note>
          <note>
            Att även kommunerna har ett ansvar är en uppfattning som jag
            delar helt och hållet. Då måste också riksdagen och regeringen
            våga ge kommunerna det ansvaret, ge dem förutsättningarna alla
            kommuner. Som det är nu är det lätt för dem som är hemlösa i de
            små kommunerna jag känner ju min hemtrakt att åka till Stockholm,
            där det är lätt att gömma sig. Hemma i Enköping till exempel gömmer
            sig inte en hemlös lika lätt. Det problemet måste man våga ta
            tag i.
          </note>
          <note>
            Jag läste i en tidning i går kväll något som var ganska intressant.
            Jag läste en fin artikel av Gustav Fridolin. Men dessvärre, Fridolin,
            har jag ingen tilltro till samarbetet mellan Socialdemokraterna,
            Vänsterpartiet och Miljöpartiet, för det har ju inte hänt någonting.
            Jag delar helt moderatens åsikt att utredningar och grupper tillsätts
            men ingenting händer. Jag ska bara kort läsa lite grann ur tidningen
            vad de som verkligen är part i målet säger att man skulle kunna
            göra. En av dem hade pratat med ministern Morgan Johansson. Han
            tyckte att det var ett sätt för ministern att köpa sig tid för
            att slippa driva frågan och agera när man bara tillsatte utredningar
            och gjorde kartläggningar. Han sade: Han är ansvarig minister
            och borde bland annat se över samordningen mellan olika departement
            och sätta sig ned med samhällsbyggnadsminister Mona Sahlin och
            komma fram till hur de tillsammans ska bygga sig ur hemlösheten.
            Någon annan utväg finns inte.
          </note>
          <note>
            Om drygt ett halvår är det val. Floskler ska dammas av. Riktningar
            ska pekas ut. Nu måste vi ta ansvaret vi också, för det är vi
            som ska tillträda. Den nya regeringen måste ta frågan på större
            allvar.
          </note>
          <note type="speaker">
            Anf. 11 GUSTAV FRIDOLIN (mp):
          </note>
          <note>
            Fru talman! Tack, Rigmor Stenmark, jag hade jättegärna velat
            känna den där tilltron till att en ny regering tar tag i det här.
            Men när jag hör Carl-Axel Roslund är jag rädd för att jag inte
            kan känna den tilltron, för Carl-Axel Roslunds inlägg är ju precis
            det som hemlöshetsdebatten så länge har kännetecknats av. De få
            förslag som kommer fram bemödar han sig inte ens att kommentera
            eller så avfärdar han dem. Han säger att det är väl ingen skillnad
            om man står i en kö, att det är som om en hjärtpatient skulle
            vara glad för att få stå i en operationskö. Jag kan hålla med
            om att en hjärtpatient nog hellre väljer att bli opererad direkt
            än att stå i kö. Men om valet är att stå i kö för att sedan få
            en operation eller att inte få en operation alls väljer han nog
            inte det senare. Det val som de hemlösa har är att stå i kö för
            att få en bostad eller att inte ens få komma till kön att vara
            helt utestängd från samhället.
          </note>
          <note>
            Här sägs att förslagen är för sena och att de är för dåliga.
            Ja, jag tycker också att man borde ha gjort mer. Jag har fått
            fram ett par konkreta förslag, och ministern ska kommentera dem
            i sitt nästa inlägg. Men ni kommenterade ju inte ens. Ni kommenterade
            inte det som Mona Sahlin tog upp om att i Sundbyberg vägrar man
            att ställa krav på att det som byggs blir hyresrätter. Det är
            klart att det ska finnas både bostadsrätter och hyresrätter. Men
            i dag har vi ju sett en ombildning som har inneburit att antalet
            hyresrätter i Stockholm har minskat till hälften på tio år. Då
            är det hyresrätter som behövs möjligheten för vanligt hederligt
            folk att få en lägenhet, som ofta finns i hyresfastigheterna.
          </note>
          <note>
            Det behöver alltså byggas, och där hoppas jag att borgarna faktiskt
            kan tänka om och ställa den typen av krav.
          </note>
          <note>
            Fru talman! Det har talats rätt mycket om det kommunala bostadsförsörjningsansvaret
            i den här debatten. Jag tycker att det är bra. Men jag tycker
            att om vi ska ha ett kommunalt bostadsförsörjningsansvar, och
            det ska vi ha, ska det också stärkas. Det ska göras tydligt att
            den kommun som inte lever upp till detta också ska få böta för
            det. Annars är det inget ansvar. Annars är det bara tomma ord.
            Som det är i dag bollas hemlösa fram och tillbaka, framför allt
            i Stockholms län, där det är lätt att åka mellan kommunerna. Kommuner
            som inte tar något ansvar, till exempel Solna deras hemlösa försvinner
            till Stockholms stad i stället och får ingen hjälp där heller.
            Så det måste finnas ett bötesbelopp kopplat till det här ansvaret.
          </note>
          <note type="speaker">
            Anf. 12 DAN KIHLSTRÖM (kd):
          </note>
          <note>
            Fru talman! Jag menar också att kommunerna har ett stort ansvar
            i den här frågan. Det är ju så att kommunerna enligt lagen har
            det yttersta ansvaret för att de som vistas i kommunen får det
            stöd och den hjälp som de behöver. Kommunerna har också ett ansvar
            att erbjuda bostäder, också till de hushåll som själva har svårt
            att göra sig gällande på bostadsmarknaden. Kommunerna måste därför
            ha god tillgång till bostäder för att möta det sociala bostadsbehovet.
            Jag tror att det sker bäst i samverkan med såväl de allmännyttiga
            bostadsföretagen som övriga fastighetsägare. Kommunerna förfogar
            över styrmedel som är tillräckliga för att kunna driva en aktiv
            bostadspolitik, men alla kommuner tar inte vara på den möjligheten.
          </note>
          <note>
            Hemlöshetsproblematiken är ju komplex, precis som ministern tar
            upp här. Det är inte bara en intern kommunal angelägenhet. Det
            är inte ovanligt, precis som flera har varit inne på, att hemlösa
            förflyttar sig över kommungränser för att om möjligt finna en
            plats att sova på eller bo på. Inte sällan är det de större kommunerna
            som får ställa sin socialtjänst till förfogande i den här utmaningen.
            Därför tror jag att den här frågan, om hemlöshet, också behöver
            ses i ett regionalt perspektiv. Jag tror att det är viktigt med
            en ökad samverkan mellan kommunerna. En sådan samverkan mellan
            berörda aktörer och kommuner är en avgörande framgångsfaktor i
            hemlöshetsarbetet.
          </note>
          <note>
            Jag skulle vilja sluta med att säga att på er valkongress i Örebro
            uttalade statsministern att hemlösheten är en skamfläck. I Kristdemokraternas
            senaste motion om hemlöshet står precis de orden: Det är därför
            en skamfläck att kvinnor och män, ofta med psykiska funktionshinder,
            bor på gatan. Statsministern fortsätter med att säga att problemet
            tycks bestå och växa och att vi borde ha råd att klara det.
          </note>
          <note>
            Nu är frågan het. Då skulle jag vilja fråga hur samhällsbyggnadsministern
            ser på statsministerns uttalande och framför allt hur det omsätts
            i praktiken. Det är regeringen som har ansvaret.
          </note>
          <note type="speaker">
            Anf. 13 Samhällsbyggnadsminister MONA SAHLIN (s):
          </note>
          <note>
            Fru talman! Samhällsbyggnadsministern, alltså jag, tycker oftast
            att statsministerns uttalanden är väldigt bra. Så är det också
            i detta fall. Hemlösheten är en skamfläck. Det statsministern
            pekade på i talet i Örebro var inte minst kommunernas ansvar via
            allmännyttan. Jag blev väldigt rädd när jag hörde Carl-Axel Roslund
            så föraktfullt tala om att jag i en artikel hade uttryckt att
            allmännyttan skulle ta ett socialt ansvar. Då tyckte Carl-Axel
            Roslund: Ska de vara städgumma å, fy vad förskräckligt!
          </note>
          <note>
            Varför har vi en allmännytta? Jo, det är bland annat för att
            den ska ta ett socialt ansvar. Det har den gjort hela tiden och
            enligt mitt sätt att tänka inför framtiden ska den fortsätta göra
            det. Städgumma är inget föraktfullt. Carl-Axel Roslund kanske
            menar att man ska städa bort de hemlösa. De ska inte synas bort
            med dem bara! Det är inte den typen av städgumma vi talar om.
            Vi vill komma till roten med det som är skitigt i vårt samhälle.
            Det gäller bland annat att är man hemlös ska man kunna få ställa
            sig i kö.
          </note>
          <note>
            Hur ska man annars göra för att få bostad, Carl-Axel Roslund?
            Man ska äga sin bostad, säger du glatt. Då ska man ha pengar.
            Det har inte alla. Så om man inte kan köpa sin bostad, hur ska
            man göra då? Då ska man gå och knacka på hos fastighetsägaren
            och säga: Ursäkta, skulle jag kunna få en lägenhet i ert hus?
            Är du hemlös kanske du ser rätt skitig ut. Du har ingen stadig
            inkomst. Du kanske har psykiska problem. Du kanske har narkotikaproblem.
            Du kanske super. Hur många fastighetsägare kommer att säga: Välkommen
            hit?
          </note>
          <note>
            Om man har rätt att ställa sig i kö, vilket man inte har i dag,
            kan vi, kommuner, stat och allmännytta, hjälpas åt för att lösa
            de problem som den här killen eller tjejen, mannen eller kvinnan,
            har. Jag vill också föreslå att vi ska ha möjlighet att gå in
            med hyresgarantier i ett sådant fall så att den här killen eller
            tjejen verkligen får en chans trots att han eller hon inte har
            en stadig inkomst. Det är lätt att göra sig lustig över uttrycket
            ställa sig i kö. Men har man inte den möjligheten är man helt
            utelämnad till marknadens villkor. Den kommer aldrig att bry sig
            om de hemlösa.
          </note>
          <note>
            Vi och samarbetspartierna lägger fram ett antal förslag som nu
            kritiseras. Jag är energi- och bostadsminister. De två områdena
            har alliansen inte ens en samarbetsgrupp om som tänker komma med
            förslag inför valet. Jag ser fram emot att ni fyra partier skriver
            ihop er om detta: Här är bostadspolitiken vi tänker föra om vi
            vinner valet. Så kan vi diskutera och jämföra.
          </note>
          <note>
            Rigmor Stenmark, som var upprörd över att jag försökte prata
            med min medarbetare och inte lyssnade ordentligt, är inte kvar.
            Annars skulle jag gärna vilja berätta för henne att det finns
            många saker som handlar om försökskontrakt, trestegboende och
            den, tycker jag, mycket spännande formen att kunna dela på ett
            kontrakt i en lägenhet, som också har använts för att hjälpa många
            bostadslösa. Vi har förslaget om hyresgarantier för att ytterligare
            kunna hjälpa fler att få in en ordentlig fot på bostadsmarknaden.
          </note>
          <note>
            Men jag vill också uttrycka att vi behöver göra mer. Vi i det
            här fallet handlar både om kommunernas ansvar och, förstås, om
            staten. Lars Tysklind sade att man ska bejaka omvandlingen i förortsområden
            för att få mångfald. Javisst, det kan man göra. Men hur ska man
            bejaka fler billiga hyreslägenheter på Östermalm? För det är väl
            inte bara att klämma in fler bostadsrätter i Rinkeby som är mångfald?
          </note>
          <note>
            Gustav Fridolin hade två förslag som jag ska titta närmare på.
            Det som lät väldigt spännande var förslaget om den här stiftelseformen,
            som det fanns ett finskt exempel på. Jag lovar att titta närmare
            på det ordentligt, för vi behöver nya former för att lösa de här
            samverkansfrågorna. Den där stiftelsen lät intressant. Likadant
            är det med arbetet med personliga ombud, som kanske framför allt
            Socialdepartementet jobbar med. Det ska jag också föra vidare.
            Det var en intressant diskussion, och jag hoppas att det kommer
            fler samlade förslag från den borgerliga alliansen så att väljarna
            kan jämföra och se.
          </note>
          <note type="speaker">
            Anf. 14 LARS TYSKLIND (fp):
          </note>
          <note>
            Fru talman! Jag tycker också att det har varit en väldigt intressant
            diskussion, framför allt det här med att hemlösheten är ett vidare
            begrepp, som även ministern var inne på i början av debatten.
            Vissa delar av hemlösheten har väldigt mycket sociala aspekter
            medan andra kantrar mer åt bostadspolitiska aspekter, egentligen.
            Men det finns naturligtvis ett klart samband i diskussionen.
          </note>
          <note>
            Det här med Sundbyberg kommenterar jag inte. Sundbyberg är ju
            trots allt ett område där det finns väldigt mycket hyresrätter.
            Jag vet inte vilka bevekelsegrunder Folkpartiet i Sundbyberg har
            för att man inte vill gå in och bestämma detta, men jag kan väl
            ändå tro det är mångfald av upplåtelseformer som är bevekelsegrunden
            där också.
          </note>
          <note>
            Jag tog upp det som Annika Billström har skrivit i en debattartikel
            i Svenska Dagbladet i dag, där hon bejakar den här omvandlingen
            i förorterna och även tar upp frågan om något slags byteshandel.
            Hon föreslår att vi ändå ska gå upp ur skyttegravarna i det här
            sammanhanget och bejakar omvandlingen i förorten samtidigt som
            man naturligtvis även ska se på innerstadsproblemen, att hyresrätterna
            blir kvar där. Det är precis som ministern säger naturligtvis
            så att mångfalden ska finnas överallt. Annars har man ingen riktig
            linje i det hela.
          </note>
          <note>
            Sedan kan man väl säga, som också har sagts, att bostadspolitiken
            inte är någon isolerad företeelse. Den måste naturligtvis kopplas
            till politiken i stort. Till syvende och sist är det ju människors
            betalningsförmåga som styr deras förmåga att även efterfråga bostäder.
            Naturligtvis är det alltså kopplat till arbetsmarknadspolitiken.
            Ju fler som är i arbete desto fler kan efterfråga bostäder som
            man tycker är bra. Här har ju alliansen lagt fram många gemensamma
            förslag för att just sätta folk i arbete.
          </note>
          <note>
            Sedan måste man naturligtvis skaffa sig sätt för hemlösa att
            komma in på bostadsmarknaden. Där har Folkpartiet bland annat
            lagt fram förslag om att man kanske skulle kunna tänka sig att
            utreda om man kan ha någon typ av visstidskontrakt, som skulle
            kunna göra att man ändå kan pröva sig in på bostadsmarknaden igen.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2005/06:232 om byggande av studentbostäder
          </note>
          <note type="speaker">
            Anf. 15 Samhällsbyggnadsminister MONA SAHLIN (s):
          </note>
          <note>
            Fru talman! Axel Darvik har frågat mig vilka åtgärder jag är
            beredd att vidta för att främja studenternas intressen på bostadsmarknaden.
          </note>
          <note>
            Låt mig först säga att jag delar Axel Darviks engagemang för
            bostadsbyggande för studenter. Regeringen har på olika sätt uppmärksammat
            ungdomar och därmed studenter som en grupp med särskilda svårigheter
            att ta sig in på bostadsmarknaden.
          </note>
          <note>
            Boverkets prognoser visar på att det uttalade målet om att byggandet
            av 120 000 bostäder ska påbörjas under mandatperioden kommer att
            uppnås. Det gynnar alla på bostadsmarknaden inklusive studenterna.
            Det går heller inte att bortse från det faktum att studenter i
            viss utsträckning har barn och familj och efterfrågar vanliga
            hyresrätter. Under mandatperioden har det byggts ett stort antal
            hyresrätter med hjälp av investeringsstöd. Det finns dessutom
            lägenheter som är ämnade för studenter bland de hyresrätter som
            byggts med stöd av både investeringsbidrag och investeringsstimulans.
          </note>
          <note>
            Det handlar inte bara om att bygga nya studentbostäder utan även
            se till att de bostäder som är avsedda för studenter verkligen
            brukas av studenter. Erfarenheter visar att det inte sällan är
            så att studentbostadsbeståndet bebos av personer som avslutat
            sina studier sedan en tid tillbaka.
          </note>
          <note>
            Ungdomars situation på bostadsmarknaden uppmärksammades i samband
            med den ungdomspolitiska propositionen 2004/05:2 Makt att bestämma
            rätt till välfärd . Under våren 2005 tillsattes den nationella
            bostadssamordnare som föreslogs i propositionen. Bostadssamordnaren
            har till uppgift att under en treårsperiod arbeta för att ta fram
            förslag på konkreta åtgärder för att underlätta ungdomars inträde
            på bostadsmarknaden. En bred expertgrupp har knutits till utredningen
            för att i samråd med den få fram fakta, kvalitetssäkra arbetet
            och diskutera de åtgärdsförslag som kommer att presenteras i slutbetänkandet
            nästa år.
          </note>
          <note>
            Ungdomars bostadsproblem beror bland annat på brist på bostäder
            och då särskilt billiga bostäder. Boverkets Byggkostnadsforum
            har till huvuduppgift att stimulera bostadsbyggande som på nya
            sätt söker minska boendekostnaderna vid nybyggnad av hyresbostäder.
            Byggkostnadsforum ska inom sitt uppdrag särskilt beakta behovet
            av att få fram bostäder till rimliga kostnader som är avsedda
            och anpassade till de behov unga har.
          </note>
          <note>
            Vidare tillsatte regeringen en interdepartemental arbetsgrupp
            i maj förra året som bland annat ska föreslå åtgärder som leder
            till att kommunerna har och lever upp till ett bostadsförsörjningsansvar
            som är baserat på kunskap om bostadsbehoven hos olika grupper
            av invånare i kommunen, bland annat unga, och att medborgarna
            ska känna till var, hur och på vilka grunder de kan söka såväl
            privata som kommunala bostäder i kommunen.
          </note>
          <note>
            Sammantaget anser vi att dessa är långsiktiga satsningar på ungdomar
            och studenter som kommer att ge resultat.
          </note>
          <note type="speaker">
            Anf. 16 AXEL DARVIK (fp):
          </note>
          <note>
            Fru talman! Du märkte säkert att bostadsministern inte med ett
            enda ord nämnde det löfte som Socialdemokraterna ställt ut till
            studenterna, nämligen att man skulle bygga 20 000 studentbostäder
            under fyra år. Och det förstår jag. Nu när de preliminära siffrorna
            har kommit så kan vi presentera dem här för kammaren. Det är nämligen
            så att det blir inte mer än knappt 12 000 studentbostäder under
            fyra år, alltså långt ifrån det löfte som man hade ställt ut.
            Tittar man sedan ytterligare ett år framåt på prognoserna för
            2007 så är det inte heller någon rolig läsning. Där viker just
            produktionen mycket kraftfullt när det gäller studentbostäder.
          </note>
          <note>
            Jag ska ändå börja med att kommentera en del av de förslag och
            de åtgärder som Mona Sahlin tar upp här. Hon pratar om investeringsstöd
            och investeringsstimulans. Det är olika typer av vad vi brukar
            kalla subventioner. Reglerna för subventioner har ändrats ett
            otal gånger bara under den tid som jag har suttit i riksdagen.
            Men gemensamt är att allt löper ut den 31 december 2006, och osäkerheten
            är mycket stor om vilka villkor som kommer att gälla efter nyårsnatten.
            Och vad händer då? Jo, då fryser man all bostadsplanering och
            all byggprojektering, och vi ser inte vad som händer där efteråt.
            Hela marknaden går i ett stand-byläge på grund av den här osäkerheten.
            Lägg därtill att vi har problemen med att det tar mycket lång
            tid att få fram detaljplaner. Överklagande- och PBL-lagstiftning
            har blivit mycket omodern, och det i sig äventyrar produktionen.
          </note>
          <note>
            Jag kan ta ett exempel. Vi kan titta på Stockholm. Här håller
            20 000 bostäder på att produceras. Av de 20 000 är ödet osäkert
            för 14 000, eftersom man inte vet hur det kommer att gå med överklaganden.
            Hyressystemet behöver också förändras. Vi har en djungel av krångligheter
            när det gäller lagstiftning, normer och så vidare om allting som
            rör allt från buller och partiklar till dansföreskrifter med mera.
            Allt detta kan förenklas på ett sätt som gör att riskerna inte
            vältras över på dem som bygger nya hus.
          </note>
          <note>
            När riskerna vältras över på byggarna, som de gör nu, ja, då
            är det inte byggarna som betalar i slutändan utan det blir många
            gånger studenterna som får betala i form av höjda hyror där man
            bakar in en riskpremie. Det här är inte effektivt, inte ekonomiskt
            och inte sunt. Jag undrar vad det egentligen är man har gjort
            under elva år vid makten för att öka bostadsbyggandet.
          </note>
          <note>
            Nu pratar Mona Sahlin om en interdepartemental arbetsgrupp, som
            antagligen kommer att komma fram till att allt är kommunernas
            eller andra aktörers fel inte statens. Men det hjälper ju inte.
            Det är omöjligt att det ens är så att ansvaret ligger på alla
            andra och inte på regeringen eftersom alla kommuner har samma
            typer av problem och alla storstadskommuner har lika stora problem.
            Den slutsats man måste dra är att problemet ligger hos den socialdemokratiska
            regeringen.
          </note>
          <note>
            Jag tycker att Mona Sahlin borde kunna börja med att be studenterna
            om ursäkt för att man inte håller sitt löfte. Därefter behövs
            det en ny agenda, och den agendan kan jag komma tillbaka till
            i mitt nästa anförande.
          </note>
          <note type="speaker">
            Anf. 17 Samhällsbyggnadsminister MONA SAHLIN (s):
          </note>
          <note>
            Fru talman! Jag tänker inte, Axel Darvik, be studenterna om ursäkt
            för att vi under de här åren har kämpat för att rädda kvar hyresrätterna
            så att man inte fortsätter att sälja ut dem, vilket skulle ha
            omöjliggjort inte bara för fattiga studenter utan också för många
            andra att kunna få sin första riktiga lägenhet.
          </note>
          <note>
            Jag tänker inte heller be om ursäkt för att takten på bostadsbyggandet
            nu är uppe i rekordnivåer, och i prognoserna ser det ut som om
            det kommer att fortsätta.
          </note>
          <note>
            Jag tänker inte be studenterna om ursäkt för att jag också har
            varit mycket tydlig med att vi självklart ska lämna besked om
            bostadsfinansieringen i god tid nu i vår. Det har jag meddelat
            riksdagen här åtskilliga gånger, och jag gör det nu igen. Jag
            har också redan lämnat beskedet att investeringsstöd för byggande
            av hyreslägenheter ska fortsätta. Det är ett oerhört viktigt inslag.
          </note>
          <note>
            Jag tänker inte heller be om ursäkt för att vi nu äntligen har
            kommit fram med en helt annan hantering av överklagandeärendena,
            vilket jag hoppas att Axel Darvik har kunnat notera, inte minst
            när det gäller storstadsregionerna, inte minst när det gäller
            Stockholm och inte minst när det gäller placeringen av många ganska
            kontroversiella planer där det har varit diskussioner om buller
            och annat som man nu har löst på ett väldigt bra sätt. Det är
            nu möjligt att bygga lägenheter i Stockholm i mycket centrala
            områden.
          </note>
          <note>
            Jag tänker inte heller be om ursäkt för att vi har spännande
            förslag framme för behandling av plan- och bygglagen som ytterligare
            ska underlätta för dem som bygger, med tydliga och klara besked
            om hur villkoren ser ut.
          </note>
          <note>
            Jag tänker inte heller be om ursäkt för att statens mark nu ska
            kunna erbjudas i ett mycket viktigt bostadspolitiskt syfte, inte
            bara för att få in så mycket pengar som möjligt till staten utan
            också för att till exempel kunna bygga blandade upplåtelseformer
            och riktade lägenheter just på attraktiv mark som staten har.
            Jag skulle önska att fler kommuner använde den principen när de
            bygger och planerar. Jag nämnde i den debatt som vi hade tidigare
            att så inte alltid är fallet till exempel när det gäller Folkpartiet.
            Där har man i många fall valt att få in så mycket pengar som möjligt
            till kommunen i stället för att ställa krav på byggande av billiga
            hyreslägenheter.
          </note>
          <note>
            Jag tänker inte heller be om ursäkt för att nybyggnadshyrorna
            nu faktiskt går ned. Det är stor skillnad på vad det i dag kostar
            att hyra en nybyggd hyreslägenhet mot vad det kostade för bara
            fyra år sedan.
          </note>
          <note>
            Jag ska inte heller be om ursäkt utan i stället säga att vi måste
            fortsätta att arbeta med detta, för det här räcker inte. Vi måste
            få upp takten i bostadsbyggandet ännu mer. Inte minst måste vi
            tillsammans med högskoleorterna få fram planeringen så att det,
            när man utökar platserna på högskolan, också finns en planering
            för hur bostadsförsörjningen ska se ut i den kommunen.
          </note>
          <note>
            Vi måste dessutom fortsätta att tillsammans med Byggkostnadsforum
            arbeta ytterligare för att komma åt det som gör att bostadskostnaderna
            fortfarande är för höga. Det finns många spännande projekt; till
            exempel försöker jagvillhabostad.nu tillsammans med Byggkostnadsforum
            i en av förortskommunerna till Stockholm bygga billiga hyreslägenheter
            i ett nybyggt område för att visa att det går att pressa kostnaderna.
          </note>
          <note>
            Mycket har förändrats under de här åren. Det är inte alls så
            att regeringen bara suttit stilla och inte gjort någonting. Jag
            hoppas att vi under de år som kommer kan fortsätta att ytterligare
            utveckla bostadsfinansieringen så att det blir ännu mer möjligt
            att bygga billigt, även hyreslägenheter, och inte minst att vi
            kan fortsätta att förenkla byggnationsprocesserna.
          </note>
          <note>
            Axel Darvik har pekat på många viktiga områden, men jag blir
            lite besviken när man försöker antyda att ingenting gjorts och
            att allt bara rullar på. Så tycker jag inte att verkligheten är.
          </note>
          <note type="speaker">
            Anf. 18 AXEL DARVIK (fp):
          </note>
          <note>
            Fru talman! Jag kan inte säga att jag är nöjd med det svaret.
            Elva år har gått, Mona Sahlin, och vi har bara sett hur problemen
            vuxit. Det känns inte på något sätt betryggande.
          </note>
          <note>
            Mona Sahlin säger att hon har ett stort engagemang i studenternas
            svåra bostadssituation. Nu kan man konstatera att det löfte som
            hon utställde bara var valfläsk, ingenting annat. Man sade 20
            000 och det blir 12 000. Och det är Mona Sahlin inte ens beredd
            att be om ursäkt för. Det tycker jag är anmärkningsvärt. Vi har
            inte sett särskilt mycket hända under de fyra år som gått sedan
            det senaste valet. Det har inte alls hänt särskilt mycket. Det
            har varit väldigt mycket snack och väldigt lite byggkranar. Om
            det ska ske något måste vi ha en annan agenda.
          </note>
          <note>
            För att vi ska kunna lösa dessa problem måste vi få i gång bostadsbyggandet.
            Vi ser att det skett en liten uppgång, men vi har fortfarande
            bland de dyraste bostäderna i Europa och vi hör till de länder
            där det byggs allra minst. Därför måste man dra slutsatsen att
            det i Sverige i dag inte byggs på grund av den socialdemokratiska
            regeringen, utan det byggs trots att vi har en socialdemokratisk
            regering.
          </note>
          <note>
            Det som jag skulle vilja se i det korta, akuta skedet är att
            vi ger möjligheter till avdrag för dem som hyr ut en del av sin
            bostad till studenter. Vi vill också att studiemedlen höjs med
            400 kr per månad och att barnfamiljerna ges möjlighet till extra
            studielån. På längre sikt vill vi se förenklingar av regelverket.
            Vi vill också se sänkta skatter. Vi vill se en ökad konkurrens
            och minskade risker för byggaktörerna, så att även de små aktörerna
            klarar av att överleva. När riskerna är så stora som de är i dag
            är det nästan bara de stora drakarna som klarar sig. Vi behöver
            naturligtvis också en offensiv markpolitik, som verkligen främjar
            byggandet av studentbostäder. Detta är några delar i vår agenda
            för att vi ska få ett ökat byggande.
          </note>
          <note>
            Bristen på bostäder är, som vi ser det, studenternas stora problem
            i dag, vilket är oerhört allvarligt. Sverige står inför en mycket
            stor, global utmaning där vi måste konkurrera med nya länder som
            Kina och Indien för att kunna behålla arbetstillfällena i landet.
            Därför vill vi i Folkpartiet lyfta fram kunskap, flit och sammanhållning
            som de viktigaste vapnen i den kampen, i den globala utmaningen.
          </note>
          <note>
            Om man tittar på bostadssituationen för studenter är den politik
            som förts inte något som gynnar vare sig kunskap eller sammanhållning
            i samhället. I stället tvingas studenter många gånger ändra sina
            utbildningsplaner bara för att det är så svårt att få tag på en
            bostad. Vi ser också ett samhälle som glider isär, och där det
            blir svårt att utan kontakter få någonstans att bo något som borde
            vara en grundläggande möjlighet för alla människor, så även för
            studenterna. Med den mycket hårda och råa situation som vi har
            blir det de svagare grupperna som får stå tillbaka, däribland
            studenterna som ju är ekonomiskt svaga.
          </note>
          <note type="speaker">
            Anf. 19 Samhällsbyggnadsminister MONA SAHLIN (s):
          </note>
          <note>
            Fru talman! Jag vet inte om Axel Darvik menar att det på något
            vis är trovärdigt att först säga att allt det som sker och har
            skett de senaste elva åren, allt det som är bra, det har skett
            trots den socialdemokratiska regeringen, men allt som inte har
            hänt, eller det som hänt men inte är bra, är på grund av den socialdemokratiska
            regeringen. Jag vet inte om Axel Darvik tycker att det låter trovärdigt.
            För mig låter det väldigt mycket och i vanlig ordning som att
            vi är alltid bättre än de andra hej och hå!
          </note>
          <note>
            Jag försökte redovisa att det hänt saker men att det inte är
            tillräckligt. Jag skulle låta lika naiv som Axel Darvik om jag
            stod här och sade att allt är perfekt. Det är det inte. Däremot
            tycker jag att man för debattkvalitetens skull väl ändå måste
            kunna se att det skett ett genombrott när det gäller produktionskostnaderna
            för nyproduktionen, inte minst när det gäller hyresrätterna, och
            att regeringens bostadspolitik möjligen har något med detta att
            göra. Det har skett ett genombrott beträffande planeringsunderlaget,
            att kunna bygga i de stora städerna genom att vi kan ställa krav
            på bullernivåer, dock inte på ett sådant sätt att det blir omöjligt
            att bygga i storstäderna. Där har skett stora förändringar och
            ett genombrott. Det är också ett stort genombrott att arbetet
            mot den bristande konkurrensen på byggsidan ökat.
          </note>
          <note>
            Det har skett väldigt mycket under de senaste åren, vilket Axel
            Darvik pekar på i sin interpellation. Jag tycker alltså inte att
            det är trovärdigt att inte se båda sidorna. Folkpartiet vill se
            en mängd saker som Axel Darvik redogjorde för. Därför undrar jag:
            Vad vill alliansen? Vad jag vet finns det på dessa områden inget
            samlat förslag från de fyra partier som vill ta över regeringsmakten
            i höst. Var finns beskedet till studenterna på de områdena?
          </note>
          <note>
            Jag vill betona att hyresrätten ska vara kvar. Det kräver att
            man vågar säga stopp för utförsäljningen av hyresrätter. Står
            Folkpartiet bakom det? Det efterlystes också en offensiv markpolitik.
            Då krävs det att man vågar ställa krav på kommunerna att inte
            bara sälja mark för att få in pengar utan också att det byggs
            blandat, och därmed också ställa krav på att det ska finnas hyreslägenheter.
            I Sundbyberg sker detta tvärtemot Folkpartiets agerande. Hur ser
            Axel Darvik på det?
          </note>
          <note type="speaker">
            Anf. 20 AXEL DARVIK (fp):
          </note>
          <note>
            Fru talman! Studenten som kommer in på studentkåren och undrar
            hur han eller hon ska få tag på en bostad, tak över huvudet, får
            ibland svaret: Det enda vi kan erbjuda är att du kan sova på vår
            soffa. Vi gör vad vi kan, men det kommer att ta veckor innan vi
            kan lösa problemet.
          </note>
          <note>
            Utländska studenter ringer glada i hågen upp svenska högskolor
            och säger: Jag kommer om några månader. Jag vill bara kolla hur
            det fungerar med bostad och så vidare, för det ska bli så roligt
            att komma till Sverige och lära mig en del om landet och kunna
            studera där. Svaret de då får är: Men herregud! Har du inte fixat
            en bostad innan du sökte till oss? Om du bara har några månader
            på dig kan du glömma att komma hit över huvud taget. Vi avråder
            dig starkt från att komma till Sverige.
          </note>
          <note>
            Sådan är situationen, och det är ett mycket allvarligt problem.
            Löftena uppfylls inte, och Mona Sahlin fortsätter att inte kommentera
            det.
          </note>
          <note>
            Hon borde vara verkligt orolig, för vi har bland de dyraste byggkostnaderna
            i Europa, och vi bygger minst bland alla europeiska länder.
          </note>
          <note>
            Det är nog ändå främst den makroekonomiska situationen med låga
            räntor som har stimulerat byggandet, inte de åtgärder som Mona
            Sahlin presenterar. I sitt svar tar hon upp just bostadssamordnaren,
            som det från början var meningen skulle jobba kontinuerligt men
            som nu ska vänta till 2007 med sitt slutbetänkande. Vidare tar
            hon upp att en interdepartemental arbetsgrupp arbetar. Detta är
            inte åtgärder som får i gång byggandet, som skapar flyttkedjor
            eller gör att vi får en sund bostadsmarknad där studenterna inte
            behöver hamna på undantag! Det handlar om att nå de löften man
            har ställt ut.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2005/06:247 om polissituationen i
            Dalarna
          </note>
          <note type="speaker">
            Anf. 21 Justitieminister THOMAS BODSTRÖM (s):
          </note>
          <note>
            Fru talman! Rolf Gunnarsson har frågat mig om jag anser att de
            siffror stämmer som riksdagens utredningstjänst, RUT, har tagit
            fram vad gäller antalet poliser i Dalarna.
          </note>
          <note>
            Som Rolf Gunnarsson väl känner till har regeringen mellan 2000
            och 2006 höjt polisens anslag med ca 2,7 miljarder kronor samt
            aviserat tillskott för 2007 med ca 700 miljoner kronor. Vi har
            idag 1 500 fler anställda poliser i Sverige än vad vi hade år
            2000. Detta kallar jag för en satsning oavsett vad Gunnarsson
            vill kalla det för.
          </note>
          <note>
            I sammanhanget kan det vara lämpligt att upprepa att det är Rikspolisstyrelsen
            som ansvarar för att fördela de av regeringen tilldelade resurserna
            till landets olika polismyndigheter.
          </note>
          <note type="speaker">
            Anf. 22 ROLF GUNNARSSON (m):
          </note>
          <note>
            Fru talman! Jag tackar för svaret. Det var kort, men inte var
            det mycket till svar. Elva rader blev det, och det blev samma
            diskussion som vi av protokollen att döma har hört kanske hundra
            gånger här i kammaren. Där finns det ingen oenighet om siffrorna.
          </note>
          <note>
            Under mina tolv år i riksdagen har jag kunnat se en utveckling
            mot att ministrarna svarar mindre och mindre på frågorna. Bodström
            var duktig när han blev minister, men han har tyvärr gått åt fel
            håll när det gäller innehållet i interpellationssvaren, att döma
            av det som står i protokollen.
          </note>
          <note>
            Så till kärnfrågan. Nu ska vi ta en debatt om detta, så att det
            blir protokollfört. För att få en riktig bild av hur många poliser
            det finns måste man räkna helårsarbetande. Oavsett om det handlar
            om jobb på Justitiedepartementet eller någon annanstans finns
            det en skillnad mellan att jobba heltid och att jobba halvtid.
            Det är helårsarbetskraften som är det viktiga. Riksdagens utredningstjänst,
            RUT, har räknat ut antalet helårsarbetskrafter, medan Bodström
            håller fast vid att räkna något annat. Han ska få förklara hur
            han har fått fram den siffra som han tidigare har sagt att antalet
            poliser i Dalarna har ökat med. I sitt senaste svar sade han att
            det hade ökat med 50.
          </note>
          <note>
            Jag vill veta hur Justitiedepartementet har räknat. Är det RUT
            som har räknat fel? Tror Bodström att RUT räknar fel för att jäklas
            med regeringen? Om det är fel på RUT:s siffror måste vi här i
            riksdagen diskutera om vi alls kan använda underlag från RUT i
            den fortsatta debatten. Ursäkta, ministern, men jag tror faktiskt
            mer på RUT än på en partsinlaga!
          </note>
          <note>
            Man har räknat på en neutral bild. Man har fått fram helt andra
            siffror än Bodström när man har räknat på antalet årsarbetskrafter.
            Bodström vill inte befatta sig med det. Inte ens hans partikamrater
            i polisstyrelsen i Dalarna försvarar det. Vid senaste mötet började
            man även på socialdemokratiskt håll att räkna helårsarbetskrafter,
            och då blev siffran en annan.
          </note>
          <note>
            Nu har justitieministern en chans att här i talarstolen säga
            att RUT räknar fel och få det taget till protokollet. Då är RUT
            inget att räkna med, och vi kan inte använda RUT i fortsättningen.
            Då är det Justitiedepartementet och justitieministern som har
            de rätta siffrorna.
          </note>
          <note>
            Enligt RUT var det år 2000 i Dalarna 424 årsarbetskrafter. Saknar
            ministern siffrorna kan han gå tillbaka till frågorna i min interpellation.
            Där finns de. 2001 var det samma siffra: 424. Året därpå ökade
            det till 436, sedan gick det tillbaka till 432 och sedan 438.
            Jag har haft debatt med Bodström om detta och ställt flera frågor.
            Nu väntade jag med spänning på vilken siffran skulle vara för
            år 2005.
          </note>
          <note>
            Bodström nämnde fantastiska siffror i sitt interpellationssvar.
            Den där ökningen med 2,7 miljarder hur slog den i Dalarna? Hur
            många fler poliser fick vi i Dalarna? Det var med spänd förväntan
            jag väntade på RUT:s utredning. Så kom den: 0,94 poliser! 0,94
            poliser, mätt i helårsarbetskraft, fick vi i Dalarna att fördela
            på 15 kommuner i ett län som är ganska långt. 0,94 årsarbetskrafter!
          </note>
          <note>
            Jag tycker att Bodström gott kunde medge att det inte blev bra
            i Dalarna och att vi inte fick något av ökningen. Dessutom har
            de civilanställda minskat med 27. Det har Bodström erkänt i sitt
            senaste svar, och det hedrar honom.
          </note>
          <note type="speaker">
            Anf. 23 HILLEVI ENGSTRÖM (m):
          </note>
          <note>
            Fru talman! Jag hade först inte tänkt anmäla mig till debatten,
            men jag kunde inte låta bli. Antalet poliser är inte oviktigt.
          </note>
          <note>
            Om vi går tillbaka 40 år i tiden till 1965, när polisen förstatligades,
            finner vi att det var ungefär 300 000 anmälda brott. I dag är
            det ungefär 1 300 000 anmälda brott. På 1960-talet var antalet
            poliser bara ett par tre tusen mindre än i dag.
          </note>
          <note>
            Alla här i kammaren, även om det inte är så många här just nu,
            vet att det har hänt mycket på 40 år. 1965 var nästan alla poliser
            män. Då fanns det inga sociala ledigheter. Det fanns ingen studieledighetslag
            och ingen föräldraledighetslag. Det var inga män som tog hand
            om sina barn på samma sätt som i dag. Jag tycker att det är bra
            att det inte är så längre. Det var ett helt annat samhälle för
            40 år sedan, och det var en helt annan brottslighet. Det fanns
            ingen barnpornografi, ingen trafficking , inte den droghandel
            som finns i dag eller den grova gränsöverskridande brottsligheten
            med narkotikasyndikat och så vidare. På 40 år har det hänt väldigt
            mycket.
          </note>
          <note>
            I dag finns det ca 17 000 poliser. Ungefär en femtedel är kvinnor.
            De flesta är i den ålder då de väntar barn, föder barn eller är
            hemma med sina barn. Papporna tar ut en större del av föräldraledigheten,
            vilket jag som sagt tycker är bra. Det skulle vara intressant
            att jämföra 1965 och 2006. Kan Thomas Bodström uppskatta förändringen
            och förbättringen i antalet poliser?
          </note>
          <note>
            Man måste titta på antalet helårsarbetskrafter, precis som Rolf
            Gunnarsson var inne på. Man måste också se på de ledigheter som
            även poliser tar del av. Man måste också ta hänsyn till antalet
            anmälda brott och den nya grova brottsligheten. Det är mycket
            som har ändrats på 40 år. Men jag vågar hävda, utan att ha någon
            tillförlitlig statistik, att det inte har skett någon större förändring
            när det gäller antalet poliser. Ser man till nettosiffran för
            antalet polisarbetskrafter kopplat till de parametrar som jag
            har nämnt tror jag att situationen nu är ungefär densamma som
            för 40 år sedan. Det skulle vara intressant att höra om justitieministern
            har någon kommentar.
          </note>
          <note type="speaker">
            Anf. 24 Justitieminister THOMAS BODSTRÖM (s):
          </note>
          <note>
            Fru talman! Jag tänkte just ge Hillevi Engström lite beröm, för
            hon har skrivit en interpellation som faktiskt rör våra frågor.
            Det är nämligen så, Rolf Gunnarsson, att en interpellation ska
            handla om det som är regeringens ansvar. Här handlar det om fördelningen
            mellan Rikspolisstyrelsen och Dalarna. Detta kanske man borde
            börja fundera på när man under de senaste åren har skrivit sju
            frågor och fått svar om detta som inte på något sätt rör mig eller
            regeringen. Därför blir svaret lite mindre utförligt än svaret
            på den interpellation som kommer efter och som faktiskt berör
            regeringens ansvar och arbete.
          </note>
          <note>
            Rolf Gunnarsson, du vet väl ändå nu, efter alla de frågor du
            ställt, att det är Rikspolisstyrelsen som fördelar pengarna till
            Dalarna? Det är meningslöst att du och jag har en diskussion om
            detta eftersom vi inte är inblandade i den fördelningen. Däremot
            ska vi naturligtvis ha en diskussion om hur mycket regeringen
            satsar på polisen i stort och jämföra hur vi på olika sätt kan
            förbättra situationen för polisen.
          </note>
          <note>
            Det är föremål för beslut i riksdagen, inte hur mycket Rikspolisstyrelsen
            fördelar resurser till ett av 21 län. Om man sedan kommer in på
            årsarbetskrafter handlar det om föräldraledighet i ett specifikt
            län eller om man har förtidspensionering. Då blir det ännu mer
            meningslöst.
          </note>
          <note>
            Det kan väl ändå inte Rolf Gunnarsson mena att jag som justitieminister
            ska sitta och tala om att där har man lite för mycket föräldraledighet,
            och det måste man åtgärda från Rikspolisstyrelsen? Då blir det
            på det sätt som Rolf Gunnarsson kritiserar, nämligen en debatt
            som ter sig meningslös därför att det är saker som andra har att
            diskutera.
          </note>
          <note>
            Du frågar var siffran 50 kommer ifrån. Det är en ren upplysning.
            Det är inte vi som har fördelat pengarna mellan Rikspolisstyrelsen
            och Dalarna. År 2000 var det enligt Rikspolisstyrelsens årsredovisningar
            437 poliser i Dalarna. Det är en ren upplysning direkt från Rikspolisstyrelsen.
            Nu i början av år 2006 är det i de senaste siffrorna 487, det
            vill säga 50 fler.
          </note>
          <note>
            När det gäller årsarbetskrafter är det plus 15 för poliser under
            samma tid. Det kan bero på skillnader mellan att man till exempel
            nu har fler som är föräldralediga, utan tjänst eller någonting
            annat. Det kan naturligtvis variera både vid tid och mellan olika
            län, men det berör inte på något sätt mitt ansvarsområde.
          </note>
          <note>
            Däremot är jag väldigt glad att vi under den mandatperioden som
            jag arbetat som justitieminister har gjort den största satsningen
            någonsin på polisen. När Rolf Gunnarsson vaknar varje morgon ska
            han veta att det har blivit en polis till netto i Sverige tack
            vare Socialdemokraterna.
          </note>
          <note>
            Det har aldrig någonsin utvecklats på det sätt som det har skett
            nu. Det är därför att vi anser att det är så viktigt. Men det
            räcker inte med att bara få fler poliser. Vi behöver göra mer
            saker. Om man lyssnar på polisen själv är det inte i första hand
            fler poliser man vill ha utan ordentliga och bra verktyg.
          </note>
          <note>
            Vi har ett bra verktyg i Sverige som polisen använder varje dag.
            Det är också viktigt. Det berör nämligen riksdagen och regeringen.
            Det handlar om hur poliser ska kunna kartlägga kontakter mellan
            personer som har begått grova brott.
          </note>
          <note>
            Den metoden har i vart fall använts i 25 år i Sverige. Nu ställer
            sig Moderaterna på den positionen att man inte längre vill att
            det ska finnas. Man säger nej till att det ska finnas möjlighet
            till det även i framtiden med den överenskommelse som nu finns
            i EU.
          </note>
          <note>
            Hur kan man ställa sig på den sidan, Rolf Gunnarsson, när polisen
            så oerhört väl behöver det för att kunna bekämpa brott, om man
            menar allvar med att man tar brottsoffer och bekämpning av brott
            på allvar? Det skulle jag vilja höra.
          </note>
          <note>
            Varför ska vi diskutera någonting som är Rikspolisstyrelsens
            och de olika länens frågor och inte den fråga som det egentligen
            berör? Varför vill Moderaterna ta bort det mest effektiva brottsverktyget
            som polisen själv anser att den har?
          </note>
          <note type="speaker">
            Anf. 25 ROLF GUNNARSSON (m):
          </note>
          <note>
            Fru talman! Jag förstår att Thomas Bodström inte vill diskutera
            själva sakfrågan. Det är tur att det inte är mycket dalfolk på
            läktaren. Det kunde ha blivit ett dalauppror när ministern menar
            att den här frågan rör varken mig eller Dalarna.
          </note>
          <note>
            Vi kan i nästa interpellationsdebatt komma tillbaka till frågan
            om vem som har ansvaret. Jag har lärt mig av Thomas Bodström att
            det är så här. Om det är någonting som är bra är det Thomas Bodström
            som har gjort insatsen. Är det någonting som är dåligt inom polisen
            är det RPS. Här kan man också följa ett spår. Så fungerar det
            när Thomas Bodström svarar. Men det kan vi komma tillbaka till.
          </note>
          <note>
            Där har Riksrevisionen lite synpunkter. Det ska bli väldigt intressant
            att se hur Thomas Bodström ska vifta bort den kritik som finns.
            Det är inte så många sidor, men det är förödande kritik. Apropå
            sova och vakna skulle jag inte sova så gott om jag vore justitieminister
            och hade fått den här rapporten från Riksrevisionen alldeles nyss.
            Jag skulle sova ganska illa.
          </note>
          <note>
            Jag har känslan av att det här ämnet, Dalarna, vill inte Thomas
            Bodström diskutera, även om det blev en justering i hans senaste
            inlägg. Det är knappast det sista i den här frågan. Men från 50
            gick det ned till 15 årsarbetskrafter. Det var skillnad det. Då
            kom vi lite närmare sanningen.
          </note>
          <note>
            Än en gång svarade han inte på frågan. Kan vi lägga ned RUT?
            Jag kanske ska föreslå riksdagsstyrelsen att lägga ned RUT? Kan
            vi ta bort den verksamheten och kanske höra av oss till Justitiedepartementet
            varje gång vi vill ha riktiga siffror? Vad jag förstår viftar
            fortfarande justitieministern bort RUT:s siffror, som jag fortfarande
            tar allvarligt eftersom det är en neutral utredningstjänst.
          </note>
          <note>
            Jag har en stark känsla av att ni inte vill höra talas om det
            här. Jag hade en debatt här i kammaren för ett tag sedan med din
            kollega Britta Leijon. Hon var lite mer underdånig och tog siffrorna
            på mer allvar. Hon sade exakt så här enligt protokollet: Det är
            säkert sant som Rolf Gunnarsson säger att Dalarna inte har fått
            så många fler poliser.
          </note>
          <note>
            Varför inte säga det, Thomas Bodström? Varför inte erkänna det?
            Du stod själv här och sade, och det förstår jag, att du inte kan
            styra föräldraledigheter, och varken du eller jag ska hålla på
            med sådana frågor. Vi kommer tillbaka i nästa interpellationsdebatt
            till vem som styr och om regeringen verkligen har den styrning
            som behövs. Då har Riksrevisionen och Riksrevisionens styrelse
            fel.
          </note>
          <note>
            Jag har tänkt många gånger när Bodström talar om sina ökningar
            och kallar dem för de kraftigaste ökningar som någonsin har gjorts
            och så vidare att det skulle vara intressant att be Riksrevisionen
            att titta på det. Rubriken på den utredningen kunde vara: Vart
            tog miljarderna vägen? När jag vaknar hemma i Dalarna, som Bodström
            talade om här tidigare, är det inte massor nya poliser som jag
            tänker på: Oj, nu är det en ny dag, och nu kommer det nya poliser.
          </note>
          <note>
            Jag går tillbaka till det RUT har kommit fram till. Det är 0,94
            nya poliser i helårsarbetskrafter att fördela på 15 kommuner i
            ett län där det är ungefär 40 mil nere från botten av Avesta upp
            till Idre. Det är 40 mil, och vi har fått 0,94 nya helårsarbetskrafter
            inom polisen. Dessutom har en handfull polisstationer klappat
            igen. Det är den utveckling som har skett sedan Bodström blev
            minister, i varje fall i det län som jag representerar.
          </note>
          <note>
            Vi behöver inte ta den diskussionen. Den kan vi ta sedan när
            det gäller styrningen på nästa punkt. Det är inte justitieministerns
            sak att styra detta. Men det står ganska klart, som vi kommer
            tillbaka till här, hur illa det fungerar när det gäller anslagsfördelningen
            och tilldelningen till de olika polisdistrikten. Det kan vi komma
            tillbaka till i nästa interpellationsdebatt.
          </note>
          <note>
            När det går bra för Thomas Bodström och regeringen säger de:
            Det är vi som har gjort det här. Men när det är någonting som
            inte är bra, som i det exempel jag har tagit här med mitt hemlän
            och polisens resurser, är det RPS som är helt ansvarigt. Den biten
            blir väldigt intressant att diskutera. När jag såg att den frågan
            dök upp anmälde jag mig också till den debatten. Då kan vi diskutera
            hur styrningen fungerar och om Bodström lyckas på den sidan.
          </note>
          <note type="speaker">
            Anf. 26 HILLEVI ENGSTRÖM (m):
          </note>
          <note>
            Fru talman! Det som skiljer Moderaterna från Socialdemokraterna
            är att vi tar som utgångspunkt människors upplevda verklighet
            och hur människor har det ute i Sverige. Det är när människor
            inte upplever att de får hjälp av polisen, när det inte kommer
            polis när de ringer, när ärenden skrivs av för att man inte har
            resurser och när man inte gör tekniska undersökningar på stulna
            bilar på grund av resursbrist så att brott inte kan klaras upp.
            Det är den verkligheten vi moderater utgår från och inte som Thomas
            Bodström att laborera med siffror.
          </note>
          <note>
            Det är viktigt för brottsoffer att polisen finns tillgänglig
            i hela landet. Det gäller särskilt i glesbygdsområden. Det är
            den verklighet som vi bygger vår politik på och inte att ha en
            hand på spisplattan och en hand i frysen och känna att det är
            ganska bra medeltemperatur egentligen. Det är inte människors
            vardag. Den som råkar ha handen på spisplattan han bränner sig.
            Det tror jag att vi kan vara överens om.
          </note>
          <note>
            Jag kan inte låta bli att kommentera något märkligt. Så fort
            vi har argument från verkligheten som blir besvärliga kommer angreppen
            på Moderaterna. Det handlar om antingen spriten, alkoholinförsel
            eller trafikdatalagringsdirektivet. Det är väldigt märkligt. Det
            är som att argumenten tryter.
          </note>
          <note>
            När det gäller teledatalagringsdirektivet säger regeringen själv
            att det är så komplicerat att man måste tillsätta en utredning.
            Man vill förlänga genomförandetiden med ytterligare 18 månader
            till tre år därför att det är komplicerat att lagra vanliga människors
            e-post och Internettrafik.
          </note>
          <note>
            Jag tycker att vi kan hålla oss till en sak i taget i stället
            för att ta upp helt oväsentliga frågor i det här sammanhanget.
          </note>
          <note type="speaker">
            Anf. 27 Justitieminister THOMAS BODSTRÖM (s):
          </note>
          <note>
            Fru talman! Hillevi Engström måste vara alldeles ensam om att
            tycka att det här inte hör till frågorna om poliser, varför man
            har poliser och deras arbete. Framför allt när man hör vad poliser
            säger och ser hur de engagerar sig på olika sätt är det just de
            här frågorna som de tar upp. Det går naturligtvis inte att säga
            att det inte hör till ämnet.
          </note>
          <note>
            Nu svarade Hillevi Engström på den fråga jag ställde till Rolf
            Gunnarsson. Men Rolf Gunnarsson får en ny chans här. Om han nu
            tycker att det är så viktigt med poliser, vilka är till för att
            bekämpa brott, varför säger man då nej till någonting som man
            tidigare har sagt ja till? Vad är skillnaden i dag jämfört med
            tidigare?
          </note>
          <note>
            Med risk för upprepning måste jag återigen säga att det är 50
            fler anställda. Det är enligt de uppgifter som också nämns här
            15 årsarbetskrafter. Det handlar återigen om det är bra eller
            dåligt. Det handlar om en ansvarsfördelning som Rolf Gunnarsson
            egentligen mycket väl känner till. Varför låtsas du som någonting
            annat?
          </note>
          <note>
            Du vet ju att det här inte är vår uppgift. Det sade du till och
            med i ditt inlägg, samtidigt som du säger att jag inte vill tala
            om det för att det skulle vara dåligt. Det är inte dåligt att
            det är 50 fler i Dalarna. Men jag sade också att det inte är min
            förtjänst att det här har fördelats eftersom det inte är min uppgift.
          </note>
          <note>
            Nu var Rolf Gunnarsson på väg in i nästa interpellation. Den
            handlar om det som är regeringens och mitt ansvar. Vi kommer snart
            att få anledning att diskutera det, och jag tar gärna diskussionen
            med Rolf Gunnarsson i framtiden. Jag hoppas att det gäller frågor
            som ligger på vårt ansvarsområde och inte det som vi båda mycket
            väl känner till ligger på andras ansvarsområden i framtiden.
          </note>
          <note type="speaker">
            Anf. 28 ROLF GUNNARSSON (m):
          </note>
          <note>
            Fru talman! Det är klart att justitieministern vill bestämma
            vilka frågor som han tycker vi ska diskutera och inte diskutera
            här, men det kanske vi får bestämma i en annan diskussion.
          </note>
          <note>
            Det blev i alla fall bra det här med att det sänktes från 50
            till 15 helårsarbetskrafter. Det var ju en ny uppgift. Men samtidigt
            ska vi komma ihåg en sak: Hur gick det med de civilanställda?
            Enligt vad RUT det ordet verkar ju nästan vara fult att ta i sin
            mun för justitieministern har kommit fram till var det 166 stycken
            år 1997. Men vi håller oss till den siffra som Bodström tydligen
            älskar, år 2000. Då var det 161 civilanställda i Dalarna. Lika
            spännande var det när RUT skulle komma med sin redovisning för
            2005. Hur mycket var det då? Jo, 135!
          </note>
          <note>
            Jag frågar mig: Tror Bodström att de civilanställda som har försvunnit
            i Dalarna gjorde någonting? Även om han inte styr dem och är arbetsledare
            över dem så vill jag fråga om han tror att de här drygt 130 som
            har varit anställda och som har gått hem gjorde någonting. Och
            vem gör då jobbet som de gjorde? Det är bara en tanke. Har Bodström
            några funderingar om det ämnet? Det vore intressant att veta.
            Gjorde de någonting eller var det bara att skicka hem dem, och
            sedan var det bra? Skilde det ingenting? Behöver inte det jobb
            som de gjorde göras?
          </note>
          <note>
            Och som sagt det skiljer mycket från 50 till 15. Där har debatten
            kommit en bit på väg. Men än en gång var det enligt RUT 0,97 nya
            helårsarbetskrafter att fördela på länets 15 kommuner, och detta
            var med ett antal nedlagda polisstationer. Problemen är stora.
            Det vill jag få fört till protokollet. Sedan återkommer vi till
            styrningsverksamheten. Det blir intressant.
          </note>
          <note type="speaker">
            Anf. 29 Justitieminister THOMAS BODSTRÖM (s):
          </note>
          <note>
            Fru talman! Det är tråkigt, Rolf Gunnarsson, när du inte kan
            svara på en enkel fråga trots att jag upprepar den vid flera tillfällen.
            Vi talar ju nu ändå om polisen och vad polisen själv efterfrågar.
            Det blir liksom lite meningslöst att föra de här debatterna om
            man konsekvent vägrar. Nu ställde jag frågan två gånger, klart
            och tydligt. Man vägrar konsekvent att svara. Så kom inte och
            säg att vi inte svarar på frågor! Men det får vi ta i ett annat
            sammanhang.
          </note>
          <note>
            När det gäller civilanställda är det precis på samma sätt. Det
            handlar om fördelning mellan RPS och län. Kan du inte förstå det,
            Rolf Gunnarsson? Du gör ju det egentligen. Du står här i riksdagens
            talarstol och låtsas som någonting annat. Det är inte min sak
            att fördela civilanställda till något enda län. Men det är mitt
            ansvar att se till att också civilanställda blir fler. Och vad
            är resultatet där? Jo, det är 600 flera civilanställda i Sverige
            än det var år 2000. Det är en stor skillnad, trots att det naturligtvis
            med teknikens utveckling liksom på alla andra arbetsplatser innebär
            att man kan rationalisera. Det är 1 500 flera poliser och det
            är 600 flera civilanställda under den period som vi talar om.
          </note>
          <note>
            Jag tycker att Rolf Gunnarsson efter debatten ska åka upp till
            Rikspolisstyrelsen och fråga varför man där har fördelat resurserna
            på ett visst sätt till Dalarna. Rolf Gunnarsson vet att det är
            Rikspolisstyrelsen som har gjort fördelningarna.
          </note>
          <note>
            Upplysningsvis är det alltså 50 flera som är anställda och 15
            flera enligt RUT. Det är precis samma sak som vi har sagt tidigare.
            Det är alltså inte någon förändring på något sätt. Vi ska inte
            ge oss in i det som inte är våra frågor. Men nu väntar en interpellation
            som faktiskt berör regeringens arbete, så den ser jag fram emot.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2005/06:248 om styrningen av polisen
          </note>
          <note type="speaker">
            Anf. 30 Justitieminister THOMAS BODSTRÖM (s):
          </note>
          <note>
            Fru talman! Hillevi Engström har frågat mig hur jag ställer mig
            till Riksrevisionens kritik mot att riksdagens och regeringens
            beslut får så lite genomslag inom polisen. Hon har också frågat
            om jag är villig att utreda för- och nackdelar med en sammanhållen
            polismyndighet.
          </note>
          <note>
            Jag tycker att det är bra med en granskning av polisen. Riksrevisionens
            rapport kommer därför naturligtvis att utgöra ett bidrag i Regeringskansliets
            arbete med att utveckla och effektivisera svensk polis.
          </note>
          <note>
            Att diskutera hur den statliga verksamheten ska vara organiserad
            är viktigt och bör ske kontinuerligt allteftersom förutsättningarna
            för myndigheternas arbete förändras. I en stor organisation som
            polisen är frågan om hur resurserna ska fördelas och på vilken
            nivå besluten ska fattas ständigt aktuell.
          </note>
          <note>
            Rikspolisstyrelsen har också under åren fortlöpande bedrivit
            utvecklingsarbete för att inom ramen för den nuvarande organisationen
            leverera en bättre polisverksamhet. Det övergripande syftet med
            detta arbete är att dels utveckla och stödja kvaliteten i verksamheten,
            dels frigöra resurser till förmån för vad som betraktas som kärnverksamheten.
            Det handlar om att uppnå ett mer enat synsätt inom polisen och
            ett ökat regionalt samarbete. Polisens resurser ska betraktas
            som gemensamma; arbetsuppgifterna ska utföras där så är mest lämpligt.
          </note>
          <note>
            Styrelsen har till exempel utvecklat ett nytt resultat- och uppföljningssystem,
            en ny nationell bastaktik, en ny nationell underrättelsemodell
            och ett nytt nationellt utredningskoncept. Styrelsen har också
            satt upp gemensamma nationella mål för de polisiära verksamhetsgrenarna
            och definierat vad som menas med polisiärt brottsförebyggande
            arbete.
          </note>
          <note>
            Därutöver har Rikspolisstyrelsen på initiativ av rikspolischefen
            sedan den 1 januari 2006 en ny organisation.
          </note>
          <note>
            Tyvärr har en stor del av detta utvecklingsarbete inte uppmärksammats
            i Riksrevisionens rapport. Granskningen omfattar huvudsakligen
            perioden 20022005 och särskilt verksamhetsåret 2004. Mycket har
            hänt i polisverksamheten sedan 2004.
          </note>
          <note>
            Jag följer noga utvecklingen inom polisen och kommer att vidta
            ytterligare åtgärder om jag bedömer det nödvändigt.
          </note>
          <note type="speaker">
            Anf. 31 HILLEVI ENGSTRÖM (m):
          </note>
          <note>
            Fru talman! Det är alltid glädjande när det händer saker och
            ting till det bättre. Men det händer för sent, och det finns fortfarande
            betydande problem kvar. Annars hade inte Riksrevisionen gjort
            den framställan som de har gjort.
          </note>
          <note>
            Det svar som justitieministern har läst upp ger tyvärr inte svar
            på de frågor som jag har ställt. I stället kanske vi kan ta det
            här i debatten.
          </note>
          <note>
            Först och främst tycker jag att det känns angeläget att förklara
            vad Riksrevisionen är för någonting. Det är ju en ganska ny myndighet,
            som lyder direkt under riksdagen. Riksrevisionen är självständig
            och har till uppdrag att granska den verksamhet som bedrivs av
            staten. Den utses av riksdagen och har en styrelse där det finns
            en socialdemokrat, Sören Lekberg, som är ordförande. Riksrevisionen
            granskar myndigheterna och gör så kallade effektivitetsgranskningar
            effektivitetsrevisioner. De syftar till att staten ska få kontroll
            på att man faktiskt gör det man ska med skattepengarna och att
            det blir ett utbyte av insatserna. I det här fallet är det 15
            miljarder kronor som årligen satsas på polisen.
          </note>
          <note>
            När man gör en granskning blir det inte automatiskt ett ärende
            för riksdagen. Men i det här speciella fallet, när man har granskat
            Rikspolisstyrelsen, har man beslutat att göra en framställning
            till riksdagen med olika förslag. Jag vill alltså poängtera att
            Riksrevisionen fann så allvarliga brister att riksdagen borde
            kräva olika åtgärder direkt av regeringen, och det, fru talman,
            är ovanligt. Under mina tre och ett halvt år här i riksdagen har
            det aldrig inträffat på det här området. Därför är det här en
            lite speciell situation. Därför är det också lite bekymmersamt
            att justitieministern inte tar kritiken på allvar utan snarare
            med en klackspark.
          </note>
          <note>
            Granskningsrapporten är på 60 sidor, så det är omöjligt för mig
            att gå in på alla delar. Men jag tänkte ta upp några punkter i
            kritiken. Riksrevisionen säger styrelsen är alltså enig, och även
            socialdemokrater ingår att regeringens målstruktur är komplicerad
            och svåröverskådlig. Målen och återrapporteringskraven är många
            och överlappar delvis varandra. Man säger att riksdagens och regeringens
            mål har fått begränsat genomslag i polisens verksamhet. Det som
            vi har beslutat här i kammaren blir alltså inte verklighet ute
            i verksamheterna, och det är allvarligt. Den bristande styrningen
            har bidragit till att polismyndigheterna inte har givits incitament
            till att prestera bra resultat.
          </note>
          <note>
            Som ett exempel kan jag nämna konceptet med en nationell polis
            som initierades av rikspolischefen Sten Heckscher. Detta tar Riksrevisionen
            upp som ett exempel. Syftet var gott. Man skulle öka samverkan,
            man skulle utveckla verksamheten och man skulle göra den mer effektiv.
            Men det som är anmärkningsvärt, fru talman, är att deltagandet
            i projektet var frivilligt och att det inte fanns någon som var
            huvudansvarig. Jag vill fråga justitieministern om han menar att
            det är rimligt och rätt att styra verksamheten på ett sätt som
            blir frivilligt och där man låter tusen blommor blomma. Så står
            det också i en annan kritisk rapport om hur polisen styrs.
          </note>
          <note type="speaker">
            Anf. 32 ROLF GUNNARSSON (m):
          </note>
          <note>
            Fru talman! Eftersom jag i den förra debatten blev beskylld av
            justitieministern för att vara dålig på att svara, tänkte jag
            ge justitieministern chansen att visa sig på styva linan i den
            grenen. Jag tittade i den här rapporten och har några konkreta
            frågor. Hillevi Engström var delvis inne på dem.
          </note>
          <note>
            Först kan vi konstatera att de polisstyrelser som finns ute i
            länen är ganska tandlösa.
          </note>
          <note>
            När det gäller resurser sägs det så här: Tilldelning av anslag
            till polismyndigheterna grundar sig i allt väsentligt på föregående
            års anslagsförbrukning, inte på polismyndigheternas arbetsvolym
            och resultat. Jag tänkte höra vad justitieministern har för kommentar
            till den meningen i den här skrivelsen.
          </note>
          <note>
            Regleringsbrevet styr ju, men hur tydligt är det? Rikspolisstyrelsen
            utövar en alltför svag styrning av polismyndigheterna, och man
            har inte följt regeringens och riksdagens mål. Det vore intressant
            att höra vad justitieministern tycker om att det regeringen säger
            inte följs av Rikspolisstyrelsen.
          </note>
          <note>
            Riksrevisionen är också hård och säger att Rikspolisstyrelsen
            inte fullgjort sitt ansvar att precisera riksdagens och regeringens
            mål. Det är samma sak där. Det vore intressant att höra vad justitieministern
            säger. Hur reagerar han på det? Det är ju allvarlig kritik. Och
            som jag var inne på i den förra debatten, skulle jag ligga ganska
            sömnlös om jag vore ansvarig för styrningen.
          </note>
          <note>
            Få inspektioner har gjorts för att säkerställa riksdagens och
            regeringens mål för verksamheten. Samma fråga: Hur reagerar justitieministern
            på en sådan kritik?
          </note>
          <note>
            Det sägs att Rikspolisstyrelsen har varit passiv och inte tagit
            ansvar för att styra polismyndigheterna. Det måste väl också vara
            en sak som justitieministern bekymrar sig över. Det kan väl inte
            vara någon annans fel i alla fall att styrningen av RPS inte sköts.
          </note>
          <note>
            Polismyndigheterna ges inte incitament till att prestera bra
            resultat. Det är också en ganska allvarlig kritik. Det skulle
            vara väldigt intressant att höra hur Bodström ser på detta.
          </note>
          <note>
            Jag var dålig på att svara. Jag tänker inte utnyttja hela min
            tid. Jag har ställt några konkreta frågor. Det är allvarliga frågor
            som finns i den här skrivelsen. Nu ska vi se någon som verkligen
            kan svara på de frågor som har ställts.
          </note>
          <note type="speaker">
            Anf. 33 JOHAN PEHRSON (fp):
          </note>
          <note>
            Fru talman! Justitieminister Thomas Bodström tillträdde ju för
            ganska många år sedan nu. Med ett ministeruppdrag följer mycket
            ansvar. Det framgår av vår grundlag att det är regeringen, men
            de facto sakministrarna och i det här fallet justitieministern,
            som är ansvarig för styrningen av våra myndigheter, i det här
            fallet svensk polis.
          </note>
          <note>
            Vi som har förmånen att sitta i riksdagen som folkvalda är förbjudna
            enligt samma grundlag att styra över polisen. Jag tycker att det
            är en ganska bra fördelning. Vi stiftar lagarna, vi fastställer
            statsbudgeten och regeringen ska styra över den svenska polisen.
          </note>
          <note>
            Man utser sina chefer. Det är bara Thomas Bodström som är ansvarig
            för vilka chefer man utser och vilket resultat man får. Det är
            bara Thomas Bodström som är ansvarig för vilken ekonomistyrning
            man har och hur myndigheterna effektivt och på ett bra sätt kan
            planera sin verksamhet så att inte stora statstillgångar förstörs
            eller skattemedel missanvänds.
          </note>
          <note>
            Man styr mycket informellt. På månadsvisa möten sitter rikspolischefen
            hos Thomas Bodström och diskuterar hur man ska utveckla detta,
            och det är bra. Vi lever i en demokrati.
          </note>
          <note>
            Det är mannen som står mitt framför mig nu i röd slips som styr
            över svensk polis, Thomas Bodström. Detta handlar om ett ansvar.
            Det är ingen annan som bär ansvaret, utan det är du som bär ansvaret
            tillsammans med alla duktiga politiska och opolitiska medarbetare
            på Justitiedepartementet. Men vad är resultatet?
          </note>
          <note>
            Det är länge sedan nu som justitieministern tillträdde. Hur ser
            det ut med uppklaringsprocenten för brott i Sverige? Vad har hänt
            med den grova organiserade brottsligheten? Den har tillåtits att
            breda ut sig, säger regeringens egen general mot narkotika. Hur
            är det med knarket?
          </note>
          <note>
            Vi hade en hearing i går i justitieutskottet. Det har aldrig
            funnits så mycket knark. Det har aldrig varit så billigt i Sverige.
            Människors liv förstörs. Otryggheten växer.
          </note>
          <note>
            Det här är en verklighet som någon är ansvarig för. Man kan säga
            att det är polisen som är ansvarig för detta, fru talman. Det
            är de som har till uppgift att varje dag förebygga, bekämpa och
            klara upp brott, men deras förutsättningar och deras chefer utses
            och fastställs bara av en enda person som står mitt framför mig.
            Det är justitieminister Thomas Bodström. Och resultatet är inte
            så bra.
          </note>
          <note>
            Men var är då ansvaret? Det känns som om justitieministern alltid
            vill skylla på någon annan. Vem ska han skylla på? Har han själv
            någon idé om vem det är som bär ansvaret när det gäller den kritik
            om bristande effektivitet som nu riktas mot polisen av Riksrevisionen?
            Det är de facto ett slöseri med skattepengar. Det är rätt att
            vi inte kan stoppa in mer pengar i polisen om inte de pengar som
            redan finns används riktigt. Men då måste den högsta ansvariga
            se till att det görs på ett riktigt sätt. Men vad har då hänt?
            Väldigt lite.
          </note>
          <note>
            Jag vill dock ge ett erkännande. Det senaste året har det hänt
            några positiva saker. Man har börjat mer med målstyrning. Jag
            hoppas att Rikspolisstyrelsen har fått instruktioner, kanske av
            justitieministern eller någon annan.
          </note>
          <note>
            Min fråga till justitieministern är ändå: Vem bär ansvaret för
            styrningen av svensk polis?
          </note>
          <note>
            Vi kan ju ha några alternativ.
          </note>
          <note>
            Vem bär ansvaret för effektiviteten, hur vi hushållar med skattepengarna
            och att polisen gör ett bra jobb?
          </note>
          <note>
            Vem är ytterst ansvarig, Thomas Bodström? Är det du, är det Hillevi
            Engström, eller är det Pelle Polis i Örebro? Det ska bli spännande
            att höra justitieministerns svar, fru talman.
          </note>
          <note type="speaker">
            Anf. 34 Justitieminister THOMAS BODSTRÖM (s):
          </note>
          <note>
            Fru talman! Det är roligt att se att Johan Pehrson är tillbaka
            här i fin sluggerform.
          </note>
          <note>
            Du räknade upp tre som ansvariga. Du glömde det rätta svaret.
            Det är regeringen som är ansvarig för myndigheten och styrningen.
            Det är riktigt. Däremot är det fördelat så att det är jag som
            ansvarig för polisen inom regeringens arbete.
          </note>
          <note>
            Vi har många gånger konstaterat att det behöver göras många saker
            inom polisen utöver det som den debatt som vi hade här tidigare
            handlade om, nämligen att det bara blir fler poliser och att vi
            alltför länge bara har fokuserat på den diskussionen. Det kan
            väl finnas ett gemensamt ansvar för det.
          </note>
          <note>
            Vi vet också att polisen inte har använt sina resurser på bästa
            sätt. Det har inte varit effektivt. Jag om någon har väl också
            påpekat det på olika sätt. Vi kan inte acceptera, inte minst därför
            att skattebetalarna har gjort de här stora satsningarna, att det
            är så få brott som klaras upp. Det är någonting som vi också har
            arbetat med och hela tiden försöker att förbättra. Vi ser också
            positiva resultat nu, men vi kan absolut inte vara nöjda, framför
            allt inte när det gäller det som drabbar vanliga människor, nämligen
            inbrott i hus och bilar.
          </note>
          <note>
            Hur ska vi då åstadkomma detta? Jo, det handlar om flera saker.
            Det handlar förstås om att vi ska fortsätta att styra polisen.
            Det är som Johan Pehrson säger här, att visst har det tidigare
            varit på ett sätt som man absolut inte kan acceptera. Det är också
            så att det har gjorts flera saker, men vi kan ändå inte vara nöjda.
          </note>
          <note>
            Det är framför allt under de senaste åren som vi har sett en
            förändring inom polisen. Med en mer öppen polis som också är beredd
            att diskutera de här sakerna har vi fått en mycket mer resultatinriktad
            polis. Eftersom resultat efterfrågas här, kan jag nämna att i
            regleringsbrevet för 2004 nämns ordet resultat 26 gånger och i
            regleringsbrevet för 2005 29 gånger. Vi kräver verkligen resultat
            nu.
          </note>
          <note>
            Vi kan också se att polisen själv arbetar på uppdrag från oss
            med att hela tiden se hur man kan effektivisera. Det finns en
            del uppgifter som man blir minst sagt oroad över, nämligen stora
            variationer, inte kanske så mycket mellan länen utan inom länen.
            Det finns poliser som är fantastiskt duktiga och utför kanske
            60, 70 eller 80 förundersökningar på ett år. Sedan finns det andra
            poliser som klarar fullt godkänt med kanske 3040. Men det finns
            också en hel del poliser som faktiskt knappt gör en enda förundersökning.
          </note>
          <note>
            Här har vi ett ansvar att driva på RPS som i sin tur ska driva
            på länspolismästaren som i sin tur ska driva på sina poliser.
            Det behöver inte betyda att de här poliserna inte skulle klara
            av att göra mer. Det kan mycket väl vara så att de inte har uppmärksammat
            att de har blivit felaktigt behandlade och sedan inte tagits till
            vara. Det kan finnas goda möjligheter att få en sådan polis att
            börja prestera mycket bättre.
          </note>
          <note>
            Men jag är den första att säga att vi hela tiden måste arbeta
            med att effektivisera så att fler brott kan klaras upp. Det gör
            vi genom de saker jag nämnde i mitt svar och mycket mer än så.
          </note>
          <note>
            Men det är också så att ska polisen klara upp fler brott krävs
            det också att vi ger polisen de verktyg som verkligen behövs,
            och det är nog så viktigt.
          </note>
          <note>
            Det är en debatt som nu finns, och det som polisen mer än någonting
            eftersträvar när de säger: Ska vi klara vårt uppdrag att klara
            upp allvarliga brott måste vi också få de redskap som vi behöver
            och som andra nordiska länder har. Där är det inte bara regeringen
            som har ett ansvar utan också riksdagsmännen. Det är nog så viktigt
            att vi får den situationen att svensk polis får de verktyg som
            behövs annars kommer vi inte att klara av att bekämpa brott på
            det sätt som krävs.
          </note>
          <note>
            Slutligen vill jag bara ställa en fråga, som jag återkommer till:
            En enmyndighet, är det någonting som Moderaterna och Folkpartiet
            förordar? Det är en konkret fråga till er tre.
          </note>
          <note type="speaker">
            Anf. 35 HILLEVI ENGSTRÖM (m):
          </note>
          <note>
            Fru talman! När jag hör Thomas Bodström kan jag kan hålla med.
            Man kan ändå inte vara nöjd. Du uttryckte någonting sådant.
          </note>
          <note>
            Du uttryckte också att polisen är mer villig att diskutera. Jag
            tycker att det är lite märkligt. Polisens villighet att diskutera
            eller inte det är väl inte det som är väsentligt. Det väsentliga
            är väl vad lagstiftaren beslutar och hur regeringen styr polisen.
            Om polisen är ovillig får man kanske ta till lite kraftfullare
            styrmedel för att nå de avsedda resultaten.
          </note>
          <note>
            En annan reflexion: Om man nämner ordet resultat 26 eller 24
            gånger är det helt oväsentligt, om polisen inte uppnår att leverera
            ett resultat och uppfylla de mål som vi sätter upp.
          </note>
          <note>
            I Riksrevisionens kritik finns det kritik mot regeringen att
            målen är komplicerade och svåröverskådliga och delvis överlappar
            varandra. Jag skulle vilja veta vad justitieministern tänker göra
            åt det.
          </note>
          <note>
            Det finns mycket att säga om verksamheten polisen. Det är den
            största statliga verksamheten. Den har en budget på 15 miljarder
            kronor och har drygt 20 000 anställda. Därför är det viktigt vad
            polisen gör för sina pengar. Regeringen har styrmedel genom regleringsbrevet,
            uppdraget till polisen, budget, budgetpropositionen samt dialog
            med chefen för Rikspolisstyrelsen.
          </note>
          <note>
            Jag tolkar det som att justitieministern har brustit i sitt ansvar
            att styra över polisen, när nu Riksrevisionen ger den här allvarliga
            kritiken, en kritik som är så pass anmärkningsvärd att riksdagen
            har att ta ställning till den. Det kommer nu att behandlas här
            i riksdagen vilka direktiv regeringen ska få från riksdagen för
            att uppfylla uppdraget.
          </note>
          <note>
            Justitieministern nämner i sitt svar till mig att den här kritiken,
            de här 60 sidorna, ska utgöra ett bidrag i Regeringskansliets
            arbete. Är det inte att ta lite väl lättvindigt på kritiken?
          </note>
          <note>
            Riksrevisionen föreslår följande direkta åtgärder för regeringen:
          </note>
          <note>
            Att förenkla målstrukturen: Ska ni göra det?
          </note>
          <note>
            Att formulera återrapporteringskrav som även innefattar analyser
            av polisens resultat: Avser regeringen att göra det?
          </note>
          <note>
            Avser regeringen att ta initiativ till översyn av formerna för
            styrning, inklusive frågor om hur budgetmedel ska fördelas?
          </note>
          <note>
            Avser regeringen att titta på tillsynen av polisen så att den
            ska bli bättre?
          </note>
          <note>
            Och slutligen: Avser regeringen att utreda för- och nackdelar
            med en sammanhållen polismyndighet? Det föreslår ju en enig Riksrevision
            i förslaget till riksdagen, alltså att det blir en polismyndighet
            i Sverige.
          </note>
          <note>
            En polismyndighet i Sverige skulle, enligt oss moderater, göra
            det enklare och tydligare att styra. Vi tror att effektiviteten
            och kvaliteten skulle öka. Framför allt: Varför vi tror att det
            är viktigt att se över den här frågan och utreda en myndighet
            i Sverige är att det för ett brottsoffer eller för en tilltalad
            misstänkt skulle vara en större rättssäkerhet, en lika behandling
            över hela landet. Låt mig ta ett exempel.
          </note>
          <note>
            Om ett barn blir utsatt för ett sexuellt övergrepp det är ett
            oerhört allvarligt brott; det är vi alla överens om spelar det
            roll var i landet detta barn bor om gärningsmannen ska kunna bli
            fälld och få avtjäna ett rättmätigt straff. Är barnet bosatt i
            Malmö är chanserna betydligt större att man når en fällande dom.
            Där har man en specialiserad enhet, en speciell familjevåldsenhet.
            Barnet undersöks alltid av en rättsläkare, och personalen är handplockad
            för det uppdraget. Självklart är det större förutsättningar att
            lösa det brottet i Malmö än det är i Sveg, Motala eller Säffle.
          </note>
          <note>
            Vi moderater tycker inte att det är acceptabelt i en rättsstat.
            Därför tror vi att en myndighet skulle förbättra möjligheterna
            att minska brotten och klara upp fler brott i Sverige. Vi förespråkar
            det. Det ska bli intressant att höra vad ministern har för synpunkt.
          </note>
          <note type="speaker">
            Anf. 36 ROLF GUNNARSSON (m):
          </note>
          <note>
            Fru talman! Jag tycker att den här fredagsförmiddagen blir bättre
            och bättre när det gäller Bodströms svar. I sitt senaste inlägg
            inte det sista sade han exakt så här: absolut inte vara nöjda.
            Det är en bra sammanfattning. Skulle vi hålla på en bit till på
            fredagen och fredagskvällen kanske vi blir eniga om RUT:s siffror
            även i mitt hemlän, men det tror jag inte att fru talmannen godkänner.
          </note>
          <note>
            Jag vill komma tillbaka till Riksrevisionens kritik, som är ganska
            allvarlig. Jag förstår att han inte kan svara på alla de frågor
            jag ställde, men just frågorna om en svag styrning och hur anslagstilldelningen
            sker måste väl intressera justitieministern oerhört. Som Johan
            Pehrsson var inne på, är det ju ministern som kan riva i åt Rikspolisstyrelsen.
            Jag som enskild riksdagsledamot ska självfallet inte göra det,
            som Johan Pehrson var inne på. Den ansvarige mannen och personen
            står ju här. Även om jag förstår av svaret att det är kollektivet,
            regeringen, finns det en särskild minister som är särskilt avsedd
            för det. Vid framgångar, som jag var inne på, är det Thomas Bodström
            som tar åt sig framgången inom justitieområdet, och tyvärr får
            han också ta bakslagen.
          </note>
          <note>
            Jag kan sammanfatta mina frågor. Eftersom jag är journalist i
            botten och har yrket kvar i hjärnan ska jag ställa en väldigt
            konkret fråga som man kan svara på med en enda rad, eftersom Bodström
            svarar väldigt kort på mina skriftliga frågor. Hur nöjd eller
            missnöjd han får välja själv är Bodström med styrningen av Rikspolisstyrelsen
            på skalan 110? Hur nöjd är Thomas Bodström med Rikspolisstyrelsens
            styrning av polisverksamheten? Om Riksrevisionen skulle göra en
            bedömning vet vi ungefär var den ligger, för det har vi fått svar
            på i den handling vi har fått. Men det här är en konkret fråga,
            som jag hoppas att justitieministern vill använda tiden till:
            Hur nöjd eller missnöjd är han?
          </note>
          <note>
            Jag tackar också för debatten.
          </note>
          <note type="speaker">
            Anf. 37 JOHAN PEHRSON (fp):
          </note>
          <note>
            Fru talman! Självklart finns det massor av saker som påverkar
            hur den svenska polisen fungerar och hur effektiv den är. Det
            handlar om vilken kompetensmix man har, vilken utbildning man
            har och vilka resurser vi sätter in. Det brukar vi prata mycket
            om i riksdagen. Men det handlar också inte minst om vilka verktyg
            man har. Där håller jag med justitieministern om att vi tillsammans
            har ett stort ansvar att leverera adekvata, moderna verktyg. Det
            är en ganska brutal verklighet som finns där ute, människor som
            hänsynslöst skor sig på andra, förstör deras liv och bringar död
            och elände i sina spår. Det handlar om verktygen.
          </note>
          <note>
            Allt detta sammantaget: bra folk, utbildat, rätt verktyg och
            rätt saker. Där är vi också inne på en sak: Vad ska polisen göra?
            Thomas Bodström har en rad med verksamhetsutredningar på sitt
            bord som står och samlar damm, och det handlar om att polisen
            kanske inte ska göra alla de saker som den har till uppgift i
            dag. Här händer ingenting.
          </note>
          <note>
            Det handlar om vilken ekonomistyrning regeringen utför. Den ekonomistyrningen
            har varit tragisk, kan man säga, de senaste åren. Man har gett
            pengar ena månaden, och så kommer det ett beslut och man drar
            tillbaka pengar. Det gör att det blir ett ekonomiskt moras på
            myndigheterna.
          </note>
          <note>
            Organisationsfrågan är helt fantastisk. Jag tror att man ska
            pröva noga om man ska ha en enmyndighet och om vi kan säkra det
            demokratiska inflytandet. Polisen är inte vilken myndighetsorganisation
            som helst, inte heller i Sverige. Därför skulle jag gärna pröva
            den.
          </note>
          <note>
            Men hur är det med organisationen i övrigt? Thomas Bodström har
            varit med om att införa en närpolisreform, fru talman, och ungefär
            på samma tid har man tagit bort närpolisreformen. Kostnaderna
            för denna organisationshysteri har varit enorma och lett till
            att utredningsgrupper och andra delar av polisen har fått stora
            problem och tappat effektivitet. Ansvaret är stort.
          </note>
          <note>
            Jag överlämnar nu, fru talman, Riksrevisionens slutsatser om
            regeringens brister, det vill säga Thomas Bodströms problem med
            att styra över myndigheterna. Det är bara han som kan lösa detta.
            Det är en overheadsida. Sätt upp den på spegeln där du borstar
            tänderna! Se på den varje kväll! Under den kan du sätta rekommendationen
            vad regeringen ska göra. Om du tänker på det här varje dag kommer
            det att bli lite lättare.
          </note>
          <note>
            Jag tycker inte om, fru talman, att vi här i riksdagen ibland
            har en OS-gren som handlar om undanflykter. Just nu står Thomas
            Bodström på prispallen. Det gör mig lite sorgsen, för han kan
            mycket bättre, tror jag.
          </note>
          <note type="speaker">
            Anf. 38 Justitieminister THOMAS BODSTRÖM (s):
          </note>
          <note>
            Fru talman! Jag ska inte göra någon sifferbedömning. Även om
            jag själv är väldigt road av sådana saker känns det inte bra i
            det här sammanhanget. Men jag lockas ändå alltid att försöka.
            Så jag får kanske återkomma.
          </note>
          <note>
            Det har varit en situation som absolut inte har varit bra. Det
            har blivit mycket bättre. Jag tror faktiskt det behövs väl en
            ordentlig forskning att svensk polis inte har varit så bra som
            den är i dag, men den kan bli mycket bättre. Här har vi också
            ett ansvar. Vi har tagit till oss av den här kritiken. Den ligger
            visserligen ett par år tillbaka, men vi har tagit till oss av
            det. Det finns all anledning att ta det på allra största allvar,
            absolut inte med någon klackspark, som Hillevi Engström säger.
            Vi kan också säga att det har hänt saker. I regleringsbrev för
            2005 begärs de här återrapporteringarna under verksamhetsgrenen
            på det som vi har fått kritik för tidigare. Det är precis svar
            på det, så det är klart att vi tar det här på allvar. Vi påstår
            inte på något sätt att vi har gjort allting bra, att allting är
            perfekt. Då tror jag inte heller att det skulle finnas någon anledning
            för mig att vilja arbeta som justitieminister, om jag skulle tycka
            att allting är bra. Det tycker jag alltså inte. Men vi har gjort
            flera av de här sakerna.
          </note>
          <note>
            Vi har blivit mycket tydligare på att kräva resultat av polismyndigheten.
            Och vi har hela tiden fortsatt att utveckla så att polisen inte
            bara ska få bra verktyg utan också få arbeta på det sätt som gör
            att de kan vara mest effektiva. Det handlar också om att vi har
            drivit på att poliser ska arbeta de tider då de bäst behövs. Det
            är en stor skillnad. Man har fördubblat det jämfört med bara för
            några år sedan. Det är också väldigt viktigt. Vi har tagit det
            ansvaret tillsammans med naturligtvis arbetsgivarna och facket.
          </note>
          <note>
            Vi kommer att fortsätta det här. Det handlar bland annat om att
            polisen ska kunna användas till det den bäst behövs för. Det finns
            utredningar, och det är inte så att ingenting har hänt. Men det
            finns vissa saker som polisen själv inte har velat lämna ifrån
            sig, till exempel hittegodsavdelningar och passenheter som var
            på förslag. Så det är inte så att ingenting har hänt. Tvärtom,
            det har bedömts, vi har analyserat det, och det har varit på remiss.
            Men alla utredningsförslag är inte av godo, särskilt inte som
            polisen själv inte vill genomföra det. Då får man helt enkelt
            ta det till intäkt.
          </note>
          <note>
            Det finns andra saker, bland annat snattofoner, som visar sig
            vara något som är viktigt för polisen. Det var också utrett. Man
            har fått det genomlyst ordentligt att detta går att arbeta med
            nu inom svensk polis. Det är också saker som har gjorts. Vi kommer
            att fortsätta att driva på det arbetet.
          </note>
          <note>
            Sammanfattningsvis är jag inte på något sätt nöjd. Det är alldeles
            riktigt. Men jag kan konstatera att det definitivt går åt rätt
            håll, också med uppklaringsprocenten.
          </note>
          <note>
            Vi måste, som sagt, kräva mycket mera. Vi har vårt ansvar. Det
            har ni också. Vi har ett DNA-register, som kommer att byggas ut
            mycket mera, sedan den 1 januari. Vi har redan fått höra resultat.
            Vi måste fortsätta att utnyttja den teknik som finns att tillgå
            för polisen och inte låta den bli någonting som kriminella personer
            har monopol på.
          </note>
          <note>
            Så vi måste fortsätta att arbeta på bred front. Jag kommer att
            fortsätta att göra allt som är möjligt för att driva på RPS och
            fortsätta att ge tydliga och konkreta krav i dialog med polisen.
          </note>
          <note>
            Som avslutning vill jag säga till Hillevi Engström: Jo, det är
            en mycket stor skillnad att arbeta med polisen när det gäller
            dialog. Polisen själv är mycket mer öppen för dialoger och diskussioner.
            Det var så förr i tiden, och inte alltför långt tillbaka, att
            polisen varje gång man diskuterade sade: Det här ordnar vi bäst,
            det här klarar vi själva. Så är det inte längre. Det är något
            som är oerhört positivt för svensk polis utveckling.
          </note>
          <note type="speaker">
            Anf. 39 HILLEVI ENGSTRÖM (m):
          </note>
          <note>
            Herr talman! Det är intressant vad orsakerna är till den här
            förändringen och omsvängningen, som jag upplever att justitieministern
            tar upp, att det är lättare nu att få en styrning över polisen.
            Jag har min egen teori kring detta. Jag tror att en bidragande
            orsak till bekymmer att styra en myndighet är när det är en väldigt
            nära koppling mellan myndighetschefen och regeringen, som finns
            eller har funnits. Jag tror nämligen att det är svårt när ett
            före detta statsråd blir myndighetschef. Det kan vara svårt att
            styra. Risken är att det finns en väldigt stark koppling och lojalitet.
            Det kan vara svårt att ställa krav på resultat och kräva förbättringar
            i myndigheternas styrning.
          </note>
          <note>
            Nu har justitieministern fått den här framställningen från Riksrevisionen.
            Vi har inte riktigt fått besked om regeringen avser att vidta
            de åtgärder som Riksrevisionen föreslår. Det är ändå intressant
            för oss ledamöter som har motionsinitiativet fram till nästa vecka
            på den här framställan.
          </note>
          <note>
            Moderaterna har vid flera tillfällen påpekat att det finns olikheter
            runtom i landet. Det spelar roll var i landet man bor om man får
            hjälp av polisen, i vilken omfattning och med vilken kvalitet.
            Det drabbar målsägarna, brottsoffren, och framför allt de misstänkta.
            De blir också behandlade på lite olika sätt med olika kvalitet.
            Vissa polismyndigheter prioriterar vissa brott, till exempel hatbrott
            som regeringen har sagt är ett prioriterat område, men andra gör
            det inte. Standarderna varierar. Den samlade bilden utifrån kritiken
            från Riksrevisionen är att polisens resurser inte används effektivt
            och inte ger maximalt resultat. Så kritiken finns kvar.
          </note>
          <note>
            Avslutningsvis: Jag har inte fått svar på en fråga. Jag har ställt
            den flera gånger. Avser justitieministern att låta utreda frågan
            om en sammanhållen polismyndighet? Riksrevisionens styrelse föreslår
            det. Det kommer att tas upp i riksdagen och beslutas vilket direktiv
            regeringen ska få. Är det justitieministerns intention att låta
            utreda den här frågan på samma sätt som med Kriminalvården som
            nu är en myndighet? De argument man hade där tyckte jag var helt
            riktiga.
          </note>
          <note type="speaker">
            Anf. 40 Justitieminister THOMAS BODSTRÖM (s):
          </note>
          <note>
            Herr talman! När det kommer en så konkret fråga är det med risk
            för att vara oförskämd. Jag ställde en konkret fråga och fick
            faktiskt konkreta svar. Vi är inte i dag beredda att göra det,
            men jag vill inte på något sätt binda mig för framtiden att detta
            är den perfekta organisationsmodellen. Det jag kan säga i dag
            är att det finns klara fördelar men också en hel del nackdelar
            att övergå till en polismyndighet. Det ligger i riktningen med
            ett ökat samarbete. Men om det ska bli en myndighet eller kanske
            sex myndigheter på det sätt som var åklagarmyndighetens organisation
            tidigare är alldeles för tidigt att svara på, även om vi kommer
            att fortsätta med det här. Självklart kommer vi framöver att vara
            tvungna att ta ställning till det. Jag är inte i dag beredd att
            göra det men diskuterar gärna den saken vidare.
          </note>
          <note>
            Åklagarmyndigheten har som sagt blivit en myndighet. Kriminalvården
            har blivit en myndighet. Vi har haft domstolsreformer som har
            varit positiva. Det är klart att det framöver också kommer att
            göras för polisen. Men vi har också trots allt gjort en hel del
            organisationsförändringar inom polisen. Vi har gått från ca 125
            myndigheter till 21 för inte så länge sedan. Så det är inte det
            att ingenting har hänt. Det som är speciellt för polisen är att
            den är så mycket större än de övriga organisationerna. Det gör
            att man också måste lägga in den aspekten på vilket sätt man i
            så fall ska förändra.
          </note>
          <note>
            Låt oss återkomma till det. Självklart behöver vi ta ställning
            till det liksom andra frågor i framtiden. Tack för den här debatten!
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2005/06:205 om psykisk ohälsa
          </note>
          <note type="speaker">
            Anf. 41 Statsrådet MORGAN JOHANSSON (s):
          </note>
          <note>
            Herr talman! Marita Aronson har frågat mig vilka åtgärder jag
            avser att vidta för att den psykiska ohälsan ska minska i landet.
          </note>
          <note>
            Marita Aronson hänvisar till den folkhälsopolitiska rapport som
            Statens folkhälsoinstitut presenterade förra året. Den innehåller
            den första samlade beskrivningen av hur det står till med orsakerna
            bakom folkhälsoutvecklingen, och den utgör ett viktigt underlag
            för vårt fortsatta arbete för att nå det folkhälsopolitiska mål
            som riksdagen antog 2003: Att skapa samhälleliga förutsättningar
            för en god hälsa på lika villkor för hela befolkningen. Rapporten
            bereds nu inom Regeringskansliet, och regeringen avser att återkomma
            till riksdagen med en folkhälsopolitisk skrivelse senare i vår.
            Det är bland annat helt uppenbart att vi särskilt behöver uppmärksamma
            förutsättningarna för den psykiska hälsan i befolkningen.
          </note>
          <note>
            Bland både kvinnor och män står psykiska sjukdomar för en stor
            del av den totala sjukdomsbördan. De psykiska sjukdomarna inrymmer
            dock flera ganska olika grupper av sjukdomstillstånd. Depressiva
            besvär och neuroser av olika allvarlighetsgrad utgör den största
            gruppen för både män och kvinnor, följt av demenssjukdomar och
            psykoser. För männens del har alkoholberoende lika stor tyngd
            som demenssjukdomarna. Utvecklingen beskrivs mer utförligt i Socialstyrelsens
            folkhälsorapport från förra året. De allvarligaste psykiatriska
            sjukdomarna ökar inte men har länge utgjort en stor del av sjukdomsbördan.
            Sedan 90-talet uppger en allt större andel av befolkningen besvär
            av oro, ängslan eller ångest. Under samma period har även andelen
            unga kvinnor som vårdas för självmordsförsök eller annan självtillfogad
            skada stadigt ökat.
          </note>
          <note>
            Bakom den psykiska ohälsan finns också flera olika sjukdoms-
            och problembilder som kräver olika åtgärder med olika tyngd på
            förebyggande, behandlande och stödjande inslag.
          </note>
          <note>
            Inom regeringen är ansvaret för åtgärderna fördelat mellan olika
            departement och olika statsråd. Lokalt och regionalt har landstingen
            och kommunerna ett stort ansvar. Mitt ansvar som folkhälsominister
            är att påverka arbetet inom alla berörda politikområden så att
            det bidrar till att utveckla de samhälleliga förutsättningarna
            för en god hälsoutveckling. Till grund för denna strävan ligger
            rätten för envar att såväl i fysiskt som i psykiskt avseende åtnjuta
            bästa uppnåeliga hälsa. Detta sker genom en aktiv dialog inom
            Regeringskansliet, med myndigheterna och med landsting och kommuner.
          </note>
          <note>
            Jag instämmer i att det är mycket oroande att alltfler, särskilt
            kvinnor, uppger att de känner ängslan, oro eller ångest. Det är
            alltför många som är sjukskrivna på grund av psykiska besvär.
            Det är också oroande att andelen pojkar och flickor som upplever
            psykiska besvär stadigt har ökat under flera år. Vår uppgift är
            att påverka de samhälleliga förutsättningar som bidrar till denna
            utveckling. Statens folkhälsoinstitut lyfter i rapporten särskilt
            fram de ojämlika levnadsvillkoren som en bidragande faktor. Det
            handlar till exempel om rätten till goda och trygga uppväxtvillkor.
            Det handlar om tillgången till arbete och om förhållandena i arbetslivet.
            Det handlar om rätten till skydd mot diskriminering och om möjligheterna
            till delaktighet och inflytande. Det handlar om ojämställdhet
            mellan könen och om mäns våld mot kvinnor.
          </note>
          <note>
            Det finns alltså inget enkelt svar på frågan om den psykiska
            ohälsan, annat än att det politiska arbetet inom en mängd olika
            områden på olika sätt påverkar hälsoutvecklingen. Jag anser för
            min egen del att grundläggande för att kunna förebygga psykisk
            ohälsa är att det finns ett ambitiöst generellt välfärdssystem,
            med trygga ersättningssystem, som kan ge hjälp och stöd under
            livet när man behöver det.
          </note>
          <note type="speaker">
            Anf. 42 MARITA ARONSON (fp):
          </note>
          <note>
            Herr talman! Tack för svaret, ska jag säga, men jag måste säga
            att det var lite tunt. Inte en enda konkret åtgärd hörde jag,
            trots att den psykiska ohälsan ökar. Det enda ministern anför
            är att generella välfärdssystem skulle vara hjälpen. Det har vi
            ju prövat under era mandatperioder, kanske elva år nu, och ändå
            ökar den psykiska ohälsan framför allt bland kvinnor och unga,
            precis som ministern sade.
          </note>
          <note>
            Det är bra att ministern delar min oro, men det blir ju inte
            de psykiskt sjuka hjälpta av. Jag kan hålla med om att det inte
            finns något enkelt svar på frågan, men att endast svara att en
            folkhälsopolitisk skrivelse kommer är till föga tröst för dem
            som mår dåligt.
          </note>
          <note>
            Hela 10 % av den svenska befolkningen uppger att de under det
            senaste året drabbats av psykisk ohälsa såsom utmattningssyndrom,
            depression eller en allvarlig livskris. Allmänhetens förtroende
            för den psykiska hälsovården är dock lågt. Mer än varannan svensk
            tror inte att de kan få den hjälp och den behandling de behöver
            om de drabbas av psykisk ohälsa, detta enligt en Temoundersökning
            som Psykologförbundet har gjort: Sex av tio svenskar tror inte
            att den som drabbas av psykisk ohälsa kan få den hjälp eller den
            behandling som han eller hon behöver, ett misstroende som har
            visat sig befogat.
          </note>
          <note>
            Om jag har till exempel influensa kan jag få adekvat behandling
            på en vårdcentral, men har jag en psykisk kris eller depression
            finns endast tabletter att tillgå. Många vill ha en psykologisk
            behandling men kan inte få det utan att ha en fet plånbok. De
            privatpraktiserande psykologerna säger att de fick avvisa 30 000
            patienter under förra året, folk som inte hade råd.
          </note>
          <note>
            Sju av tio svenskar vill enligt samma Temoundersökning i första
            hand vända sig till vårdcentralerna eller till privat vård vid
            psykisk ohälsa. Varje år besöks vårdcentralerna av cirka tre miljoner
            vuxna. En tredjedel av dem har en psykiskt relaterad ohälsa. Primärvården
            är dock inte rustad att ta emot dessa patienter, som behöver stöd
            på grund av panikångest, svåra reaktioner vid sorg eller skilsmässa,
            sömnsvårigheter och stressrelaterad utmattning. Bara en vårdcentral
            av tio kan erbjuda psykologisk behandling.
          </note>
          <note>
            I stället skrivs mediciner ut. Enligt Psykologförbundets beräkningar
            skulle samhället kunna spara, lågt räknat, 25 miljarder om bara
            en fjärdedel av den miljon patienter som behöver psykologisk behandling
            fick detta. Det finns redovisat i förra numret av Dagens Samhälle,
            om ministern vill läsa det, av ordföranden i Psykologförbundet.
          </note>
          <note>
            Det behövs alltså mer kuratorer och psykologer på våra vårdcentraler.
            I dag finns bara 100 psykologer, och det är alldeles för lite.
          </note>
          <note>
            I landet går det en psykolog på 90 000 invånare. Till min egen
            regions förtjänst, Västra Götaland, kan jag säga att man där i
            alla fall har satt som mål att det ska finnas en psykolog på 10
            000 invånare. Det kan vara en bra början.
          </note>
          <note>
            Jag återkommer till Folkhälsoinstitutets rapport, där det föreslås
            att man måste börja med barnen. De har förslag på satsningar på
            föräldrastöd genom att använda metoder som har en vetenskapligt
            välgrundad effekt på barnets framtida hälsa, till exempel i form
            av föräldragrupper med barn i olika åldrar. De föreslår också
            förstärkning av ungdomsmottagningar, där det behövs mer kompetens.
          </note>
          <note>
            I går fick vi i riksdagen också information från Bris, vars rapport
            visar på samma sak.
          </note>
          <note>
            Är ministern villig att titta på sådana här förslag och försöka
            få fram en bättre fungerande vård för den psykiska hälsan över
            huvud taget?
          </note>
          <note type="speaker">
            Anf. 43 Statsrådet MORGAN JOHANSSON (s):
          </note>
          <note>
            Herr talman! Jag säger i svaret att jag känner en oro för läget
            på många sätt men kanske särskilt när det gäller den psykiska
            situationen hos de unga. Jag lyfte också i svaret fram de unga
            flickorna. I Socialstyrelsens folkhälsorapport för ett år sedan
            pekade man på att självmordsförsök och självskadande handlingar
            nästan har fördubblats som andel i den åldersgrupp vi talar om,
            alltså flickor mellan 15 och 25 år. Det är klart att detta har
            varit ett kollektivt rop på hjälp.
          </note>
          <note>
            Vi har satt i gång några processer i samband med det, bland annat
            att ta fram en handlingsplan för att förebygga självmord. Ett
            sådant uppdrag har getts till Socialstyrelsen.
          </note>
          <note>
            Det som dock också är viktigt är att vi redan nu klarar av att
            identifiera vilka åtgärder man måste vidta, att man inte bara
            ligger och väntar på utredningar. Då handlar det inte bara om
            behandling. Marita Aronson talar mycket om behandlingssituationen,
            när man redan har ett problem, och där gör vi ju riktade satsningar.
            Under förra året och i år riktade vi sammantaget närmare 700 miljoner
            kronor till framför allt psykiatrin. Men Marita Aronson missar
            nästan helt det förebyggande perspektivet. Det kanske inte är
            så konstigt, för där har ju Folkpartiet egentligen inte mycket
            att komma med.
          </note>
          <note>
            När man ser att unga människors psykiska hälsa är ett växande
            bekymmer kan man fråga sig vad detta beror på. Jag tror att det
            har att göra med en osäkerhet inför framtiden, om man ska kunna
            få ett jobb. Jag tror också att det har att göra med hets och
            stress, inte minst i skolan. Jag tror att det har att göra med
            kommersiella budskap. Vi blir till exempel hela tiden matade med
            bilder av hur både pojkar och kanske särskilt flickor ska se ut
            och uppträda.
          </note>
          <note>
            Men det gäller som sagt också pressen i skolan. Jag tror att
            vi måste vara beredda att ta en rejäl diskussion om detta. Men
            när jag då vänder mig till Folkpartiet får jag väl säga att Folkpartiet
            nästan är värst i den diskussionen. När jag lyssnar på ledande
            företrädare för Folkpartiet när det gäller skolan lyfter man nästan
            bara fram satsningarna på eliten, de bästa. Man måste vara den
            bäste bland de bästa. Ni glömmer helt och hållet de barn som kanske
            inte hänger med riktigt i skolan.
          </note>
          <note>
            Ni har ju en korpral i reserven i Stockholm eller om han nu är
            kapten eller kanske rentav major som driver er skolpolitik. Retoriken
            i den skolpolitiken är inte längre skolgårdens retorik utan kaserngårdens.
            Det är givakt, rättning i ledet och höger om för hela slanten.
            Jag tror att Marita Aronson, som är en klok och sympatisk person,
            i grunden förstår att man inte kan driva en skolpolitik på det
            sättet utan att stöta bort och få problem med de ungdomar som
            kanske inte hänger med utan kanske har svårigheter i skolan.
          </note>
          <note>
            När man hör Folkpartiets retorik kring skolan handlar det nästan
            bara om elitsatsningarna. Det handlar om att lyfta ut de elever
            som har det lättast för sig i skolan och sätta dem i särskilda
            klasser och särskilda skolor. Perspektivet med hur man pressar
            de elever som har det svårare finns nästan inte alls. De pojkarna
            och flickorna har man lämnat efter sig.
          </note>
          <note>
            Jag, som försöker se denna problematik lite bredare än vad kanske
            Marita Aronson har gjort hon talar mycket om behandling; jag försöker
            att också se det förebyggande blir oroad när jag hör Folkpartiets
            diskussion kring detta. Om detta skulle bli en borgerlig linje
            och realpolitik tror jag att vi skulle få ännu större bekymmer
            med den psykiska ohälsan i våra ungdomsgrupper.
          </note>
          <note type="speaker">
            Anf. 44 MARITA ARONSON (fp):
          </note>
          <note>
            Herr talman! Morgan Johansson försöker få detta att landa i en
            kritik mot vår skolpolitik. Jag tror inte att du har läst hela
            vår skolpolitik om du tror att vi bara vill lyfta fram de bästa.
            Det är just för de svaga barnens skull som vi säger detta: Att
            ställa krav är att bry sig, även om de svaga. Det är ju det som
            gör att man ser även de svaga. Att de ska tas om hand är just
            vad hela vår politik går ut på. Visst ska vi också stötta dem
            som är riktigt duktiga, men hela vår skolpolitik är ett förebyggande
            av att elever hamnar vid sidan om. De ska hänga med i skolan hela
            tiden. Läs hela vår skolpolitik så tror jag att du förstår vad
            vi menar.
          </note>
          <note>
            Jag hann inte med att tala om behandling. Jag håller med om att
            förebyggande verksamhet är jätteviktig. Jag hade tänkt ta upp
            nu att det är väldigt viktigt att det arbetas förebyggande ute
            i skolan och att det finns elevvårdspersonal.
          </note>
          <note>
            I går visade Bris upp sin rapport i Tvärpolitiska barngruppen
            i riksdagen. Det man säger där är precis det som vi också har
            sagt i Folkpartiet, att vi måste ha ett bättre vuxenstöd över
            huvud taget för våra ungdomar i dag. Barn har inte det vuxenstöd
            de behöver. I Bris talar man om en vuxengaranti som man kommer
            att driva under hela år 2006. Jag tycker att det är en väldigt
            bra idé. Vuxna måste ta sitt ansvar för barnen.
          </note>
          <note>
            Vi har också monterat ned elevvården i skolan. Vi har färre skolpsykologer,
            färre skolsköterskor och färre skolkuratorer. Vi har färre vuxna
            som barn skulle kunna gå och prata med. Dessutom är köerna till
            Bup långa, så man kan inte komma dit när man behöver. Barn far
            illa i dag.
          </note>
          <note>
            När vi läser i den rapport som Bris har tagit fram ser vi att
            det redan under 2004 märktes en markant ökning av de samtal som
            Bris fick som handlade om barns psykiska hälsa. Detta förstärktes
            ytterligare under 2005 då de utgjorde mer än en tredjedel av samtalen.
            Detta är en bekräftelse på att den psykiska ohälsan är framträdande
            i Bris barnkontakter. Det är från vuxna, genom vuxentelefonen,
            som man visar att barn far illa i dag. Det är inte bra.
          </note>
          <note>
            Vi vet, precis som ministern sade, att självvåldet ökar. Flickor
            skär sig. Man vill bli sedd. Det är ett självvåld som är kopplat
            till en psykisk ohälsa. Vem ser dem? Jag tror att det är jätteviktigt
            att ministern ser dem, att ni i regeringen ser dem. Vi har från
            1990-talet vetat om att detta har ökat, men det har hänt väldigt
            lite.
          </note>
          <note>
            Det handlar också om attityden i samhället. Vi är duktiga på
            medicin men vi är dåliga på den psykiska hälsan. Vi består av
            både själ och kropp. När det gäller kroppen har vi klarat en hel
            del, men själen har vi inte brytt oss särskilt mycket om. Vi har
            en materiellt bättre standard i landet men den psykiska ohälsan
            har hela tiden ökat. Det gör att vi måste ta detta på allvar.
          </note>
          <note>
            Jag skulle igen vilja ställa en fråga till ministern. Ministern
            har faktiskt det yttersta ansvaret för detta tillsammans med andra
            ministrar i regeringen. Man kan säga att mycket ligger på kommuner
            och landsting men vad vill ministern göra åt detta?
          </note>
          <note>
            Jag skulle önska att en struktur för den psykiska hälsovården
            skulle skapas i likhet med den som finns i Norge till exempel.
            Denna skulle finnas utöver psykiatrin. Psykiatrin är en sak, den
            psykiska hälsovården är en annan sak, som vi måste ta på allvar.
            I Norge tycks det fungera bra. Är ministern villig att titta närmare
            på detta?
          </note>
          <note type="speaker">
            Anf. 45 Statsrådet MORGAN JOHANSSON (s):
          </note>
          <note>
            Herr talman! Nu hade Marita Aronson otur på ett sätt. Hon säger
            att skolhälsovården har monterats ned de senaste åren. Det har
            blivit färre skolsköterskor, färre skolkuratorer och så vidare.
            Det visar att Marita Aronson kanske borde läsa på statistiken
            lite. Oturen består i att jag råkar ha de där siffrorna med mig.
          </note>
          <note>
            Sedan 1999 har antalet skolkuratorer i vårt land ökat med 38
            %. Antalet skolpsykologer har ökat med 44 %. Antalet skolsköterskor
            har ökat med 22 %.
          </note>
          <note>
            Det är ingen slump. Det beror naturligtvis på bland annat de
            riktade satsningar som vi har gjort på skolan. Vi lade ut riktade,
            öronmärkta pengar, närmare 5 miljarder, under den här perioden.
            Det är ingen slump att man har använt en del av dem för att förstärka
            elevhälsan. Vi pekade faktiskt också ut elevhälsan när vi gjorde
            de satsningarna.
          </note>
          <note>
            Jag tycker att Marita Aronson, innan hon schablonmässigt hävdar
            att det har skett nedskärningar på det här området, kanske borde
            kontrollera vad som egentligen gäller.
          </note>
          <note>
            Sedan kritiserade jag Folkpartiets skolpolitik för att vara ensidigt
            inriktad på dem som har det lättast för sig. Man driver sina elitsatsningar
            till den grad att man egentligen helt och hållet glömmer bort
            dem som har det lite svårare för sig. Jag vill se en skola där
            de flickor och pojkar som har det lite lättare för sig, som lär
            sig snabbare, ska kunna hjälpa de flickor och pojkar som kanske
            har lite svårare för sig.
          </note>
          <note>
            Mot det står visionen att de som har lättare för sig ska lyftas
            ut, sättas i särskilda elitklasser, gärna i särskilda skolor också.
            Det var det som var effekten av Folkpartiets skolpolitik här i
            Stockholm. Här gjorde ni ju det. I valfrihetens namn drev ni fram
            reformer som innebar att ni samlade de barn och ungdomar som hade
            det svårast i skolan på särskilda skolor, eftersom ni öppnade
            för att man skulle få välja skola helt och hållet över hela staden.
            Det innebar att de som hade lättast hamnade i sina skolor och
            de som hade det svårast hamnade i sina skolor.
          </note>
          <note>
            Jag tror att det var ett väldigt stort misstag som gjordes där.
            Det innebar en sektorisering och en segregering av skolan. Det
            tror jag också har medverkat till att stressen, framför allt bland
            de flickor och pojkar som har det lite svårare i skolan, ökar.
          </note>
          <note>
            Sedan är det samma bild, vart jag än vänder mig i Folkpartiets
            politik hittar jag samma ensidiga satsningar på dem som har det
            lättast för sig och även samma känslolöshet kring en del sociala
            frågor. Psykisk ohälsa, ja, en av oroskällorna för många tror
            jag är oron över situationen i arbetslivet eller om man skulle
            bli sjuk, känslan av att om jag skulle bli sjuk eller om jag skulle
            bli arbetslös har jag ändå försörjningen tryggad. En gång stod
            ju Folkpartiet för en generell välfärdspolitik som innebar att
            man också i de lägena skulle kunna känna att man inte behövde
            gå från hus och hem. Jag ska kunna ha min framtid tryggad under
            den tid jag söker nytt jobb eller under den tid jag är sjuk.
          </note>
          <note>
            Men här har ni lagt er platt för de andra borgerliga partierna.
            Ni ska ju skära ned a-kassan mot 60 % om man blir arbetslös. Det
            gör ni förstås för att ni vill sänka lönerna. Det är det som är
            hela poängen. Ni gör det för att ni vill stärka landets konkurrenskraft
            genom lönesänkningar. Men effekten av det innebär också att otryggheten
            för väldigt många människor i en dynamisk ekonomi där företag
            uppstår och företag lägger ned kommer att bli ett väldigt stort
            och besvärande problem.
          </note>
          <note>
            Jag skulle vilja ställa en fråga. Nu vet jag att de borgerliga
            partierna tänker samlas i nästa vecka för att återigen gå igenom
            vilka nedskärningar ni vill göra, kommer vi att få se Folkpartiet
            stå upp för trygghetssystemen under den diskussion ni ska ha i
            nästa vecka? Hittills har ni inte gjort det.
          </note>
          <note type="speaker">
            Anf. 46 MARITA ARONSON (fp):
          </note>
          <note>
            Herr talman! Det är ett skickligt trick, tycker jag, som ministern
            tar till när han försöker hitta fel på Folkpartiet i stället för
            att tala om alla fel som man kan lägga på er. Han säger att det
            är vår politik som ligger bakom. Det är faktiskt inte vi som styr
            landet utan det är ni som styr landet. Det är ni som har sett
            till att den psykiska ohälsan har ökat. Folkpartiets politik i
            övriga landet har inte varit som i Stockholm. Jag tycker att det
            var ett billigt trick.
          </note>
          <note>
            Vi står för en generell välfärdspolitik. Det kommer du att se.
            Vi vill ha de 80 % som vi har haft tidigare. Det vill vi stå fast
            vid. Jag tror inte att vi ska vara så bekymrade över det. Det
            kommer säkert att ordna sig på allra bästa sätt. Vi vill ha en
            generell välfärdspolitik. Det är inte det som det handlar om här.
          </note>
          <note>
            Ministern säger att vi visar känslolöshet. Jag kan i alla fall
            inte identifiera någon känslolöshet i mitt engagemang för psykisk
            ohälsa. Jag kan inte förstå vad du menar med detta.
          </note>
          <note>
            Jag skulle vilja ställa en annan fråga. Du sade innan att ni
            har ett handlingsprogram för den verksamhet som handlägger självmord
            och hur man ska arbeta framöver. Jag såg häromdagen, när vi tittade
            på detta i socialutskottet, att ni inte har tagit med Nasp, som
            är den organisation som kan mest om detta, och inte heller Spes,
            som jobbar med de anhöriga. Jag tycker att det är viktigt att
            ni tar med dem i handlingsprogrammet. Jag vill bara skicka med
            det så att jag inte glömmer bort det.
          </note>
          <note>
            Över huvud taget måste det hända något nu. Det går inte att bara
            vänta på någon sorts folkhälsoskrivelse som kommer så småningom.
            Det går inte att förhala detta. Den psykiska ohälsan har blivit
            vår tids folksjukdom som borde innebära att det krävs omprioriteringar
            i vården. Alkoholkonsumtion och drogkonsumtion, hörde vi i går
            i ett seminarium här i riksdagen, är hög hos unga. Med datorernas
            hjälp kan man köpa hur mycket man vill utifrån.
          </note>
          <note>
            Självmordsfrekvensen har visserligen gått ned, men självmordsförsöken
            ökar, speciellt bland unga. Unga tjejer skär sig i sådan ökad
            utsträckning att man nästan blir skrämd av det.
          </note>
          <note>
            Ministern har som sagt det yttersta ansvaret, vad kommer ministern
            att göra för detta mer än att tala om generella välfärdssystem?
            Det har vi ju redan.
          </note>
          <note type="speaker">
            Anf. 47 Statsrådet MORGAN JOHANSSON (s):
          </note>
          <note>
            Herr talman! Det kanske vi inte har så länge till, om högeralliansen
            får sin vilja igenom. Det är faktiskt de förslag ni har lagt.
          </note>
          <note>
            Marita Aronson pratar om 80 %. Det är ned mot 60 % som ni ska
            sänka a-kassan. Det är faktiskt den överenskommelse som ni har
            gjort.
          </note>
          <note>
            I Bankeryd sade ni att man skulle kunna leva på 5 000 kr i månaden.
          </note>
          <note type="speaker">
            Anf. 48 TALMANNEN:
          </note>
          <note>
            Tänk nu på att interpellanten inte har någon möjlighet till ytterligare
            replik. Statsrådet bör därför hålla sig till interpellationens
            inriktning.
          </note>
          <note type="speaker">
            Anf. 49 Statsrådet MORGAN JOHANSSON (s):
          </note>
          <note>
            Herr talman! Jag förstår. Jag ska bara runda av.
          </note>
          <note>
            Min inriktning i den här diskussionen har varit att försöka bredda
            frågan och säga att man också måste klara ut förebyggande insatser.
            Då krävs en trygghet. Det krävs också att det finns en politik
            på skolområdet och en generell välfärdspolitik som är stark och
            hållbar.
          </note>
          <note>
            Marita Aronson sade: Vad ska ni göra? Ska ni bara vänta på utredningar?
          </note>
          <note>
            Jag har pekat på att vi har byggt ut elevhälsan. Vi har gjort
            det väldigt kraftigt under de senaste åren. Vi är beredda att
            fortsätta att göra det.
          </note>
          <note>
            Vi bygger ut psykiatrin genom riktade pengar.
          </note>
          <note>
            Vi ser att det också växer fram ett överskott på sammantaget
            3 miljarder kronor, tror jag, inom landstingssektorn. En stor
            del av de pengarna kommer naturligtvis att kunna användas för
            att satsa på olika slag av behandling av dem som har psykiska
            problem.
          </note>
          <note>
            Allt det gör vi. Det är en viljeinriktning. Vi gör det inte med
            sänkta skatter. Om vi hade gått på som högeralliansen vill göra
            hade vi inte haft pengar för att kunna göra de här utbyggnaderna.
          </note>
          <note>
            Jag vill tacka för en ganska klargörande debatt. Jag tror att
            vi kommer att återkomma till de här frågorna framöver.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2005/06:213 om socialtjänstlagen
          </note>
          <note type="speaker">
            Anf. 50 Statsrådet MORGAN JOHANSSON (s):
          </note>
          <note>
            Herr talman! Hans Backman har frågat mig om jag avser att vidta
            åtgärder som innebär att socialtjänstlagen ändras så att kommunernas
            socialtjänst inte tillåts att sänka familjers socialbidrag när
            barnen sommarjobbar.
          </note>
          <note>
            Hans Backman tar upp en problematik som regeringen är mycket
            väl medveten om. Just därför är detta en fråga som regeringen
            gett utredningen Från bidrag till arbete (S 2005:01) i uppgift
            att se över. Utredningen tillsattes för ett år sedan och har i
            uppgift att föreslå åtgärder som underlättar övergången från bidragsberoende
            till försörjning av eget arbete. Förutom de övergripande åtgärder
            som ingår i uppdraget ska utredningen även komma med förslag på
            hur stort belopp av ungdomars inkomster från feriearbete som ska
            undantas vid biståndsberäkning (dir. 2005:10).
          </note>
          <note>
            Jag vill också passa på att klargöra att barn aldrig kan vara
            försörjningsskyldiga gentemot sina föräldrar. Barns tillgångar
            kan endast ligga till grund för bedömningen av den del av biståndet
            som gäller barnet. Enligt Socialstyrelsens allmänna råd när det
            gäller ekonomiskt bistånd bör ett barn alltid få disponera en
            del av sina inkomster för egen räkning utan att det påverkar föräldrarnas
            rätt till ekonomiskt bistånd (SOSFS 2003:05) för barnet. Hur stor
            denna del bör vara får bedömas från fall till fall. I dag överlåts
            det alltså på enskilda kommuner att med stöd av Socialstyrelsens
            allmänna råd besluta om vilken policy som ska tillämpas.
          </note>
          <note>
            Innan jag vidtar några åtgärder i denna fråga avser jag att avvakta
            utredningens förslag som ska presenteras i november 2006.
          </note>
          <note type="speaker">
            Anf. 51 HANS BACKMAN (fp):
          </note>
          <note>
            Herr talman! Först vill jag tacka statsrådet för svaret.
          </note>
          <note>
            I Sverige kan kommunernas socialtjänst besluta om att minska
            familjens socialbidrag om barn som är mellan 13 och 17 år sommarjobbar.
            Det finns ingen lag som säger att barn har rätt att behålla det
            de tjänar. Socialtjänstlagen som är en ramlag ger kommunen och
            socialkontoren tolkningsföreträde om vad som ska gälla i beslut
            som fattas i enskilda ärenden.
          </note>
          <note>
            Jag anser att det är felaktigt att låta ungdomars feriejobb minska
            familjens socialbidrag. Detta system är både hårdhänt och okänsligt
            eftersom det drabbar en redan utsatt grupp i vårt samhälle. Samhället
            ger helt fel signaler när kommunen säger till ungdomar att deras
            lön inte ska gå till att förbättra deras eller familjens ekonomi
            utan att den kan reducera kommunens kostnader.
          </note>
          <note>
            Socialstyrelsen beskriver i sina allmänna råd att man bör ta
            hänsyn till ungdomarna själva och att de ska uppmuntras att arbeta.
            Detta måste bli tydligare så att kommunerna inte kan frångå denna
            princip.
          </note>
          <note>
            Nu har även Ungdomsstyrelsen i en rapport till regeringen påpekat
            att ungas väg in till arbetsmarknaden och till ett etablerat liv
            blivit allt längre. I samband med detta kritiserar Ungdomsstyrelsen
            att en familj som har socialbidrag riskerar att förlora detta
            om en ungdom i familjen har ett sommarjobb.
          </note>
          <note>
            Det finns risk för att det innebär att ungdomar i dessa familjer
            väljer att inte sommarjobba alls. Det är allvarligt eftersom de
            ungdomar som tidigt kommer i kontakt med arbetsmarknaden genom
            extrajobb har lättare att få arbete när de lämnar skolan och går
            ut i vuxenlivet än de ungdomar som aldrig har varit i kontakt
            med arbetslivet tidigare.
          </note>
          <note>
            Enligt Ungdomsstyrelsen är kopplingen mellan skola och arbetsliv
            svag. De flesta unga får arbete genom kontakter. De som inte får
            göra praktik eller extrajobba på skollov eller vars föräldrar
            saknar kontakter har därför sämre förutsättningar än andra när
            de ger sig ut på arbetsmarknaden.
          </note>
          <note>
            I sitt svar säger statsrådet att regeringen är väl medveten om
            problematiken och att statsrådet avvaktar den av regeringen tillsatta
            utredningen Från bidrag till arbetes förslag om detta.
          </note>
          <note>
            Jag vill ändå fråga om statsrådet delar den oro som jag och Ungdomsstyrelsen
            känner över att ungdomar som drabbas av att familjens socialbidrag
            minskas om de sommarjobbar väljer att inte sommarjobba alls och
            därmed genom bristande kontakter kan få sämre förutsättningar
            än andra när de ska ut på arbetsmarknaden senare i livet.
          </note>
          <note>
            Som jag tidigare sade beskriver Socialstyrelsen i sina allmänna
            råd att man bör ta hänsyn till ungdomarna själva och att de ska
            uppmuntras att arbeta. Jag vill därför också fråga om statsrådet
            anser att socialtjänstlagen i sin nuvarande utformning lever upp
            till Socialstyrelsens allmänna råd.
          </note>
          <note type="speaker">
            Anf. 52 Statsrådet MORGAN JOHANSSON (s):
          </note>
          <note>
            Herr talman! Jag tycker att Hans Backman har rätt i den här frågan.
            Det är också det som framgår av svaret.
          </note>
          <note>
            Det var därför vi tillsatte utredningen och gav direktivet till
            Sture Korpi som är utredaren kring hur socialbidragen ska se ut
            framöver.
          </note>
          <note>
            Det är också riktigt att konstatera att det kanske är den här
            gruppen ungdomar som särskilt mycket behöver kontakt med arbetsmarknaden.
            Deras föräldrar kanske är arbetslösa och de kanske inte har den
            naturliga kontakten med arbetslivet och hur det fungerar.
          </note>
          <note>
            Därför bad vi om en översyn. Vi får se hur det rent tekniskt
            kommer att landa. Det rimliga är väl att man landar i någon form
            av fribelopp, alltså hur mycket pengar man kan tjäna innan socialbidraget
            påverkas. Vi kan inte ha en helt fri kvot, då kommer man nog att
            kunna använda detta för att komma runt och tricksa på olika sätt.
            Någon form av fribelopp ser jag fram emot att få förslag på från
            utredningen.
          </note>
          <note>
            Till dess är detta en kommunal fråga. Det är kommunerna själva
            som bestämmer hur de ska göra, med den reservationen att barnen
            aldrig kan vara försörjningsskyldiga gentemot sina föräldrar.
            Det kan de inte. Principfrågan, det vill säga om man ska välja
            att minska socialbidraget med ett belopp som motsvarar vad man
            har tjänat på sina ferier är en kommunal fråga.
          </note>
          <note>
            Med Hans Backmans engagemang i detta litar jag på att man i de
            kommuner där Folkpartiet har inflytande driver gärna tillsammans
            med Socialdemokraterna att inte minska socialbidragen i de här
            fallen.
          </note>
          <note type="speaker">
            Anf. 53 HANS BACKMAN (fp):
          </note>
          <note>
            Herr talman! Statsrådet inledde med att säga att jag hade fel,
            men i retoriken sade han att jag har rätt. Du sade att det här
            är ungdomar som kanske mer än andra har behov av att komma i kontakt
            med arbetsmarknaden. Ungdomsstyrelsen säger att konsekvensen av
            lagen kan bli att ungdomar får svårare att komma ut i arbetslivet
            eftersom man väljer att inte sommarjobba alls.
          </note>
          <note>
            Min poäng är att lagen kan vara hämmande på så vis.
          </note>
          <note>
            I vissa kommuner använder man detta, i andra inte. I Gävle har
            man tidigare använt det, säger man. Såvitt jag vet gör man det
            fortfarande. Man kan tänka sig att minska socialbidragen för ungdomarnas
            familjer. I Hofors har man sagt att man inte gör det. Det måste
            verka orättvist och märkligt för de Gävleungdomar som är kompisar
            med Hoforsungdomar när de märker att det är olika möjligheter
            att tjäna pengar på sina sommarjobb.
          </note>
          <note>
            Jag tycker därför att det är självklart att lagen borde ändras.
            Socialtjänsterna i kommunerna ska inte tillåtas att kunna göra
            de sänkningarna. Man kan tänka sig modeller med fribelopp. Det
            är en tanke. Det är viktigt att man kan fatta beslut snabbt. Lagen
            slår, som sagt, mot en redan utsatt grupp. Den slår orättvist
            beroende på att den slår olika i olika kommuner. Det kan leda
            till att man väljer att inte sommarjobba alls, eller för den delen
            jobbar svart.
          </note>
          <note>
            Jag vill också säga att vi inte har råd med lagar som försvårar
            för våra ungdomar att komma ut på arbetsmarknaden. För att stryka
            under det vill jag redovisa arbetslöshetsläget för de unga mellan
            18 och 24 år i Gävleborg.
          </note>
          <note>
            Där är 22,3 % unga arbetslösa i Söderhamn, 18,2 % i Bollnäs,
            16,3 % i Ockelbo, 15,9 % i Hofors, 15,5 % i Gävle, 15,5 % i Sandviken
            och 15,4 % i Ovanåker.
          </note>
          <note>
            Det är alltså enormt många unga som inte har jobb. Då tycker
            jag att vi måste förändra alla lagar som kan påverka detta i ytterligare
            negativ riktning och göra det väldigt snabbt.
          </note>
          <note>
            Tycker inte statsrådet att det är lite väl defensivt av regeringen
            att vänta på att få besked av en utredning innan man kan genomföra
            ett förslag som tycks vara självklart för att förbättra situationen
            för utsatta ungdomar?
          </note>
          <note type="speaker">
            Anf. 54 Statsrådet MORGAN JOHANSSON (s):
          </note>
          <note>
            Herr talman! Jag vet inte om Hans Backman hörde fel. Jag tror
            faktiskt att jag sade att Hans Backman hade rätt på den här punkten.
            Han kan kontrollera det i protokollet sedan. Vi tycker nog samma
            sak. Sedan handlar det om hur man rent tekniskt ska lösa detta.
            Dessutom måste lagförslag som ska behandlas av riksdagen vara
            beredda, och det måste finnas ett utredningsunderlag i botten.
            Det kravet ställs i grundlagen på oss. Det är därför som det måste
            finnas ett förarbete innan vi kan lämna ett lagförslag till riksdagen.
          </note>
          <note>
            Vi får väl se vad utredningen kommer fram till. Men i princip
            delar jag alltså Hans Backmans inställning att eftersom det här
            handlar om barn och ungdomar som kanske mest av allt behöver den
            här kontakten med arbetsmarknaden så slår nuvarande regler fel.
            Men, som sagt, det finns redan i dag möjlighet för kommuner att
            avgöra. Därför bollar jag över frågan till Folkpartiet. Jag litar
            på att Folkpartiet i de kommuner där man verkar också verkar för
            att få till stånd förändringar på detta område. Det är jag nämligen
            inte så säker på. Men i och med det tydliga ställningstagandet
            från Hans Backman här litar jag på att Folkpartiets linje är klar
            också på kommunal nivå i denna fråga.
          </note>
          <note type="speaker">
            Anf. 55 HANS BACKMAN (fp):
          </note>
          <note>
            Herr talman! Vi ska följa upp detta i våra kommuner. De som jag
            har pratat med har samma inställning som jag om att detta inte
            är bra. Problemet är också att hanteringen är olika i olika kommuner.
            I Hofors och i Gävle är det Socialdemokraterna som styr. Det är
            samma partis företrädare, och det är själva grundproblemet, tycker
            jag. Jag tycker inte att vi har råd att ha lagar som kan hämma
            ungdomars vilja att arbeta.
          </note>
          <note>
            Det gläder mig att statsrådet delar min syn på detta och känner
            att det är en viktig fråga och är beredd att förändra lagen. Sedan
            tycker jag att man skulle kunna lyfta ut en sådan här fråga och
            snabbutreda just detta. Den andra utredningen innehåller nämligen
            en mängd andra saker också. Så det tar sin tid innan dessa utredningar
            blir klara.
          </note>
          <note>
            Ibland tycker jag att det är väldigt många utredningar i den
            här riksdagen som tar en enormt lång tid. Då känner man en viss
            frustration när man ser saker som borde åtgärdas väldigt snabbt.
            Då tycker jag att man kanske skulle kunna lyfta ut en del för
            att göra en väldigt snabb behandling av just den. Dessa möjligheter
            har vi ändå.
          </note>
          <note>
            Jag tycker att vi ska använda både hjärta och hjärna som en klok
            man sade en gång i tiden. Det var Bengt Westerberg. Hjärtat säger
            att ungdomar inte ska behandlas orättvist och olika i olika kommuner.
            Och hjärnan säger att vi inte ska ha lagar som gör att ungdomar
            kan så att säga tappa lusten att arbeta. Det är en viktig princip
            att det alltid ska löna sig att arbeta. Och att ungdomar vill
            arbeta ska uppmuntras. Och det ska vara rättvisa lagar i vårt
            land.
          </note>
          <note type="speaker">
            Anf. 56 Statsrådet MORGAN JOHANSSON (s):
          </note>
          <note>
            Herr talman! Jag har inte så mycket mer att tillägga än att återigen
            säga att jag tror att vi har ungefär samma ingång i detta. Samtidigt
            är jag som statsråd kanske ännu mer bunden av grundlagens krav
            på att de lagstiftningsförslag som vi lägger fram också är beredda
            i vederbörlig ordning och att man har lyssnat på alla remissinstanser
            och alla synpunkter som kommer fram.
          </note>
          <note>
            Socialbidragen som sådana är inte enkel materia. Det ska man
            komma ihåg. Och detta får följdeffekter på systemet som helhet.
            Det var också därför som jag bad Sture Korpi att se över systemet
            som helhet, bland annat för att försöka förstärka drivkraften
            att gå från bidrag till arbete.
          </note>
          <note>
            Här tar vi alltså ett helhetsgrepp när det gäller socialbidragen.
            Jag tror att det är en ganska klok linje som vi har valt. Och
            sedan får vi helt enkelt bärga oss lite drygt ett halvår tills
            betänkandet kommer.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2005/06:223 om stödet till de glömda
            barnen
          </note>
          <note type="speaker">
            Anf. 57 Statsrådet MORGAN JOHANSSON (s):
          </note>
          <note>
            Herr talman! Tuve Skånberg har frågat mig vad jag ämnar göra
            för att ideella organisationer ska kunna söka pengar från länsstyrelserna
            utan att en kommun står som medsökande, vad jag ämnar göra för
            att alla kategorier av utsatta barn i dysfunktionella familjer
            ska få del av stödet och vad jag ämnar göra för att utarbeta en
            handlingsplan med målsättningen att nå alla glömda barn.
          </note>
          <note>
            Innan jag besvarar de frågor som Tuve Skånberg ställt vill jag
            säga några ord om den bestämmelse i socialtjänstlagen som innebär
            att när ett ärende berör ett barn ska hänsyn tas till barnets
            bästa. Den har tillkommit som en följd av de krav som FN:s barnkonvention
            ställer. Bestämmelsen har gett oss alltmer stöd för att anlägga
            ett barnperspektiv inte bara när en fråga direkt berör ett barn.
            Att ha ett barnperspektiv innebär bland annat att man uppmärksammar
            att en vuxen person som man möter har barn och att barnets villkor
            på det sättet fokuseras. Men det kan också innebära att man pratar
            med barn om hur de har det eller att man på annat sätt försöker
            bilda sig en uppfattning om barnets situation. Det innebär alltså
            att göra barnet synligt i ett ärende, men behöver inte alltid
            innebära att barnets situation utreds.
          </note>
          <note>
            Varje barn som lever i en utsatt miljö oavsett vad det beror
            på ska uppmärksammas och ha rätt att få den hjälp och det stöd
            som hon eller han kan ha behov av. I dag får en del barn del av
            gruppverksamheter, andra av olika öppenvårdsinsatser inom socialtjänsten
            medan åter andra placeras i familjehem eller HVB, hem för vård
            och boende. Föräldrars missbruksproblem eller deras psykiska sjukdom
            är bland de vanligaste skälen till att barn placeras utanför det
            egna hemmet på grund av förhållanden i hemmet. Det är många gånger
            bristen på barnperspektiv i verksamheter för vuxna som ligger
            bakom att barn inte uppmärksammas tillräckligt tidigt.
          </note>
          <note>
            I mitt frågesvar till Tuve Skånberg i januari redogjorde jag
            för olika statliga stöd till framför allt kommunala verksamheter
            för barn som på grund av föräldrars missbruk, alkoholproblem eller
            psykiska problem behöver samhällets stöd. Det arbete som frivilligorganisationerna
            gör för olika utsatta grupper är ett viktigt komplement till samhällets
            insatser. Jag nämnde även att Socialstyrelsen årligen fördelar
            medel till frivilligorganisationer för att stärka deras alkohol-
            och drogförebyggande arbete. Socialstyrelsen anser att de medel
            som fördelas används enligt det syfte och de mål som staten har
            för bidraget. Under 2005 fördelades 10 miljoner kronor direkt
            till frivilligorganisationerna. Flera av projekten når också utsatta
            och glömda barn och ungdomar. Projekten har anlagt en bred hälsopolitisk
            ansats och når därmed breda ungdomsgrupper. Därutöver får ett
            antal frivilligorganisationer bidrag för sin verksamhet. Flertalet
            av dem riktar verksamhet till bland andra barn till missbrukare
            och kriminella, familjehemsplacerade barn och barn med alkoholrelaterade
            fosterskador.
          </note>
          <note>
            Tuve Skånberg frågar så som jag uppfattar det vad jag tänker
            göra för att alla kategorier av barn i dysfunktionella familjer
            får del av redan beslutade medel. Mitt svar är att sammanlagt
            100 miljoner kronor under 2006 och 2007 ska avsättas inom ramen
            för de alkohol- och narkotikapolitiska handlingsplanerna till
            insatser för barn till föräldrar med missbruksproblem, alkoholberoende
            eller psykiska problem. I handlingsplanen betonas vikten av att
            dessa och andra barn som lever i utsatta miljöer och barn med
            tidiga psykosociala riskfaktorer måste få stöd och hjälp i ett
            tidigt skede. Det är viktigt att det finns ett kommunalt engagemang
            för att tillgodose de krav på kvalitet, kompetens och tillsyn
            som lagen kräver. Regeringen kommer också inom ramen för alkohol-
            och narkotikahandlingsplanernas genomförande att ge länsstyrelserna
            i uppdrag att genomföra ett utvecklingsprojekt för att förbättra
            uppföljningen av kommunernas arbete med barn som lever i utsatta
            miljöer. Projektet ska genomföras i samarbete med Statens folkhälsoinstitut
            och Socialstyrelsen.
          </note>
          <note>
            De 2,3 miljoner kronor som psykiatrisamordnaren beslutat om för
            projekt under 20062007 riktas till barn till psykiskt sjuka föräldrar.
            Ytterligare medel utöver de medel som ingår i det generella bidraget
            till kommunerna är i dagsläget inte öronmärkta för verksamheter
            för barn i dysfunktionella familjer. Däremot bör alla barn i dysfunktionella
            familjer omfattas av det stöd som ges genom barnavårdscentraler
            och familjecentraler där sådana finns. Om de riskerar att fara
            illa omfattas personalen av skyldigheten att anmäla till socialtjänsten
            som efter sedvanlig utredning av barnets behov beslutar om behövliga
            insatser. I sådana sammanhang är det alltid det enskilda barnets
            behov som ska vara avgörande för vilket slags insats som väljs
            och inte föräldrarnas eventuella problembild.
          </note>
          <note>
            Avslutningsvis vill jag nämna det förslag till nationell handlingsplan
            för den sociala barn- och ungdomsvården som lämnades i höstas
            av den parlamentariska Sociala barn- och ungdomsvårdskommittén
            och som nu bereds i Regeringskansliet. Tre framtida mål har identifierats
            av kommittén ett av dem rör att utveckla tidigt stöd för barn
            och unga så att deras framtida behov av insatser förebyggs samtidigt
            som deras förutsättningar att utveckla sina egna resurser ökar.
          </note>
          <note type="speaker">
            Anf. 58 TUVE SKÅNBERG (kd):
          </note>
          <note>
            Herr talman! Jag tackar statsrådet för svaret. Det är inte vilka
            barn som helst som vi talar om. När vi kallar dessa barn för de
            glömda barnen är det alltså barn till psykiskt sjuka och barn
            till missbrukare av alkohol och narkotika. Det är kanske 200 000
            eller ännu fler barn som vi talar om. Även om vi närmar oss lunch
            och kanske längtar dit av många olika skäl blodsockret och så
            vidare kan det vara värt att vi verkligen landar i ett engagemang
            för dessa barn.
          </note>
          <note>
            Det är i långa stycken ett svar i rätt riktning. När regeringen
            från och med 2001 avsatte 100 miljoner kronor under tre år till
            insatser för barn i dessa dysfunktionella familjer, alltså barn
            till missbrukare och barn i familjer där det förekommer våld eller
            övergrepp mellan vuxna och så vidare, så fördelades medlen av
            länsstyrelserna.
          </note>
          <note>
            Ansökan om att få del av pengarna kunde enbart göras av kommunerna
            eller av kommunerna i samarbete med ideella organisationer. De
            ideella organisationerna var inte betrodda att själva ens kunna
            ansöka om medel från länsstyrelserna.
          </note>
          <note>
            Under denna treårsperiod visade det sig att många kommuner hade
            svårigheter att öppna nya verksamheter eftersom kommunerna skulle
            medfinansiera dessa till hälften. Ofta fanns det rambeslut på
            grund av kommunernas sociala budgetar och så vidare som begränsade
            i vilken omfattning nya verksamheter fick startas. Det gjorde
            att ideella organisationer som önskade göra något för dessa glömda
            barn inte fick tillfälle till det. Eftersom kommunen var tvungen
            att stå bakom ett projekt fick organisationerna besked av länsstyrelserna
            att de inte fick söka projektpengarna. Det är egentligen mitt
            primära problem, och det var därför jag ställde frågan till statsrådet
            och följde upp en tidigare skriftlig fråga.
          </note>
          <note>
            Till exempel har organisationer som Hela Människan, IOGT, UNF,
            Rädda Barnen, Bris nyligen bildat ett nätverk kring verksamheten
            med de glömda barnen. Tre års erfarenheter pekar på att det är
            problematiskt.
          </note>
          <note>
            Sedan säger statsrådet att under 2005 fördelades 10 miljoner
            kronor direkt till frivilligorganisationerna. Det är bra. Men
            det här problemet är ännu inte löst. Vad ämnar statsrådet göra
            för att vi bättre ska ta till vara alla resurser som finns i frivilligorganisationerna,
            mot bakgrund av vad jag nyss berättade?
          </note>
          <note type="speaker">
            Anf. 59 Statsrådet MORGAN JOHANSSON (s):
          </note>
          <note>
            Herr talman! Det vi gör under de kommande två åren är en väldigt
            stor satsning på barn i utsatta situationer och i missbrukarfamiljer.
            Som Tuve Skånberg säger rör det sig kanske om ett par hundratusen
            barn som lever under sådana förhållanden.
          </note>
          <note>
            Jag har sagt att av den halva miljard som vi tar fram i förebyggande
            insatser för alkohol- och drogarbeten under de här två åren bör
            åtminstone 100 miljoner kronor sättas av till riktade insatser
            för barn i utsatt situation, som har föräldrar som kanske har
            ett missbruk, alkoholism eller narkotika.
          </note>
          <note>
            Varför gör vi detta? Ja, delvis är det en social insats. Jag
            hörde en flicka berätta om att hon ibland får bli förälder till
            sina föräldrar. Att tidigt under sina barnaår behöva ta ett ansvar
            och aldrig få del av en normal barntillvaro och uppväxt är för
            de berörda barnen en erfarenhet som sitter i under hela livet.
            Om vi kan göra en insats för att hjälpa barnen i de här situationerna
            är det av väldigt stor betydelse, som en rent social insats men
            också en förebyggande insats. Är det någonting vi vet är det att
            om du själv har växt upp med föräldrar som antingen är alkoholister
            eller narkomaner har du mångdubbelt större risk att själv bli
            alkoholist eller narkoman när du sedan kommer upp i tonåren och
            börjar testa gränser och välja liv.
          </note>
          <note>
            Den här förebyggande insatsen är, när man tänker efter, den enda
            insats där folkhälsopolitiken fungerar som allra bäst. Vi klarar
            av att tänka inte bara ett eller två år framåt i tiden utan kanske
            decennier framåt i tiden. Hur ser vi till att förebygga de här
            problemen decennier framåt i tiden?
          </note>
          <note>
            Jag vet att det i ungefär två tredjedelar av kommunerna finns
            gruppverksamhet med stöd till barn i missbrukarfamiljer. Jag tror
            att det var IOGT:s barnverksamhet som tog fram siffror på det,
            och som också hade ett seminarium i riksdagen i höstas om detta,
            och pekade på vikten av att bygga ut det här över hela landet.
            Jag sade att jag tycker att det är viktigt, och det är en del
            av bakgrunden till att vi gör den här riktade satsningen.
          </note>
          <note>
            Jag tror att vi är överens i grundfrågan, att vi bör göra stora
            samhälleliga insatser på det här området. Men Tuve Skånbergs fråga
            blottlägger också en skiljelinje i hur vi ser på vem som ska bära
            ansvaret, grundansvaret. Det är en ganska viktig ideologisk skillnad.
            Jag står för ett starkt samhälleligt engagemang för välfärdsstaten,
            det vill säga att kommuner, stat och landsting bär upp detta grundläggande
            samhälleliga engagemang. Sedan har frivilligorganisationerna och
            ideella organisationerna ofta en väldigt viktig kompletterande
            del i det, att nå dit vi annars inte når. Men det grundläggande
            måste finnas hos kommunerna, landstingen och staten.
          </note>
          <note>
            Kristdemokraterna kanske står för en linje där man vill överlåta
            åt ideella organisationer att bära välfärdsstaten, att man nu
            mer går över till en form där det här ska vila på frivilligorganisationerna
            och mer på välgörenhet egentligen än på välfärdsstat. För att
            den här satsningen ska bli effektiv och nå alla, hålla god kvalitet
            och vara permanent, inte bara en dagslända, tror jag att det är
            viktigt att kommunerna tar ett ansvar. Jag hoppas att Kristdemokraterna
            kommunalt där ni är verksamma driver det här och inte lägger er
            platt för andra partier som kanske hellre vill sänka skatterna,
            utan ser till att kommuner där ni är verksamma tar ett ansvar
            och då får del av de 100 miljoner kronor som vi sätter av från
            statens sida.
          </note>
          <note type="speaker">
            Anf. 60 TUVE SKÅNBERG (kd):
          </note>
          <note>
            Herr talman! Nu är detta den tredje interpellation där statsrådet
            konstaterar att statsrådet och interpellanten är överens, och
            ändå lyckas han göra oss till meningsmotståndare. Jag tycker att
            det i sig är fascinerande och inte bara kan förklaras med sjunkande
            blodsocker utan är en önskan att faktiskt hitta en skillnad. När
            nu Kristdemokraterna lyfter fram de glömda barnen får statsrådet
            det att låta som att det var välgörenhet vi var ute efter. Inget
            sådant vore i närheten av vad vill. Det kan finnas en ideologisk
            skillnad. Mot bakgrund av vad jag hörde tror jag verkligen att
            statsrådet önskar att all hjälp sker och kanaliseras genom stat
            och kommun och landsting, medan Kristdemokraterna i det här fallet
            har en mycket större öppenhet för att också tillvarata ideella
            krafter. Det vet jag i och för sig att Socialdemokraterna i princip
            inte har någonting emot. Det må vara så att statsrådet här får
            det låta som om det är en motsättning, men jag vet att Socialdemokraterna
            vill ge ett visst utrymme för ideella krafter.
          </note>
          <note>
            Här är ett konkret problem. De här ideella organisationerna kommer
            inte åt de pengar som statsrådet vällovligt vill ge därför att
            kommunerna helt enkelt inte mäktar, de kan inte delfinansiera.
            Det är trängda ekonomier i många kommuner, och då kommer inte
            de här pengarna dessa barn till hjälp. Bortsett från våra ideologiska
            skillnader måste det vara oerhört viktigt att pengarna verkligen
            når fram.
          </note>
          <note type="speaker">
            Anf. 61 Statsrådet MORGAN JOHANSSON (s):
          </note>
          <note>
            Herr talman! Självklart är det oerhört viktigt att pengarna når
            fram till de barn som verkligen behöver dem. Vad jag sade var
            att det nog finns en ideologisk skillnad. Här handlar det om hur
            man ser på kommunen som enhet när det gäller att föra socialpolitik.
            Det kan säkert finnas kommuner som också i dag har ont om pengar,
            men totalt gick kommunsektorn förra året med ett överskott på
            närmare 10 miljarder kronor. Över 90 % av alla kommuner klarar
            balanskravet. Det finns i många, även i storstadskommuner, ett
            väldigt stor överskott. Jag tycker att det för mig som statlig
            politiker finns en poäng med att peka på de här överskotten och
            säga att dessa pengar måste komma de mest utsatta till del. Om
            vi ska göra en insats för de barn som vi talar om här är den viktigaste
            insatsen att se till att deras föräldrar kommer bort ifrån både
            sprit och narkotika och att man gör en missbrukarvårdinsats. Där
            har vi öronmärkta pengar som i och för också faktiskt vilar på
            att det finns kommunalt engagemang. Det måste man kunna göra eftersom
            man behöver göra andra insatser till exempel kring bostäder, sysselsättning
            och vård.
          </note>
          <note>
            Om det växer fram ett överskott i kommuner måste vi som politiker,
            på vilken nivå vi än är, medverka till att vi använder oss av
            de pengarna. Därför ställde jag frågan till Tuve Skånberg om vi
            kan lita på att Kristdemokraterna i de kommuner där Kristdemokraterna
            är verksamma kommer att driva insatser för de glömda barnen, eller
            kommer de bara att, som jag ser på många ställen, prioritera skattesänkningar
            för dem som har det allra bäst och lägga sig platt för det stora
            partiet på den borgerliga kanten, nämligen Moderaterna?
          </note>
          <note>
            Jag tror att det är viktigt när vi från statens sida fördelar
            pengar att vi försäkrar oss om att resurserna fördelas på ett
            sådant sätt att det blir en god kvalitet i verksamheten och att
            det också finns en god tillsyn.
          </note>
          <note>
            Det här är inte alls lätta saker. Man ska möta barn som ofta
            har oerhört traumatiska upplevelser bakom sig, och det klarar
            inte alla av att göra. Det krävs en väldigt god kvalitet och en
            god utbildning hos dem som möter de här barnen, annars kan man
            faktiskt stjälpa mer än hjälpa. Därför är det också viktigt att
            slå fast att kommunsektorn tar sitt ansvar när det gäller tillsyn
            och när det gäller att bevaka att kvaliteten behålls. Sedan kan
            det gärna finnas ett samarbete mellan kommuner och ideella organisationer.
            Men det är viktigt att man då kan ställa kvalitetsmässigt ganska
            höga krav på den verksamhet som man är med och bygger ut. Det
            är viktigt också för mig som i slutändan naturligtvis kommer att
            ställas till ansvar för hur de här pengarna använts och fördelats.
          </note>
          <note>
            Men här blottläggs nog som sagt en ideologisk skillnad, därför
            att det som Kristdemokraterna ser framför sig är ju att man ska
            försöka lyfta över stora delar av skyddet för de mest utsatta
            till välgörenhetsorganisationer och ideella organisationer. Jag
            tror att Tuve Skånberg egentligen allra innerst inne erkänner
            att det nog är så att ni aldrig har varit särskilt bekväma med
            den generella välfärdsstat och det starka stöd och engagemang
            som statliga, kommunala och landstingsmässiga myndigheter enligt
            vår uppfattning ska bära.
          </note>
          <note type="speaker">
            Anf. 62 TUVE SKÅNBERG (kd):
          </note>
          <note>
            Herr talman! Det känns inte bra när statsrådet talar om för mig
            vad jag innerst inne tycker när det dessutom inte stämmer. Statsrådet
            målar upp en bild av en motståndare säkert för tv-kamerorna som
            följer oss nu som ska påverka valet, och här talar vi om de glömda
            barnen. Jag tycker att det är att gå aningen för långt, om jag
            med förlov får säga det. Han målar upp en bild av att Kristdemokraterna
            och säkert övriga borgerliga politiker egentligen vill ha välgörenhet
            medan Socialdemokraterna står för välfärd. Det är bara inte sant.
            Naturligtvis står Kristdemokraterna för den generella välfärden.
            Det vi talar om är marginella skillnader när det handlar om hur
            välfärden ska se ut. Dessutom är det uppenbart att Kristdemokraterna
            har en betydligt större generositet när det gäller att släppa
            in de krafter som vill verka ideellt. Och frivilligorganisationerna
            tillför någonting som inte samhället mäktar. Det är bara en verklighet.
            Där finns det tid, resurser och ett varmt hjärta.
          </note>
          <note>
            Jag delar synen att det naturligtvis ska finnas god kvalitet
            och tillsyn. Jag delar också synen att alla inte klarar av att
            hjälpa till och att om man inte har kompetens kan man göra mer
            skada än nytta. Men att frånkänna frivilligorganisationerna den
            här kompetensen rakt av vore att gå alldeles för långt. Ofta har
            de större kompetens än många som arbetar heltid i kommuner och
            landsting.
          </note>
          <note>
            Jag är ledsen att konstatera att av en samsyn lyckas statsrådet
            måla upp en meningsmotsättning som delvis är konstruerad, och
            där den inte är konstruerad beror det på att statsrådet har en
            övertro på att stat, kommuner och landsting ensamma ska klara
            problematiken.
          </note>
          <note type="speaker">
            Anf. 63 Statsrådet MORGAN JOHANSSON (s):
          </note>
          <note>
            Herr talman! Jag tror att jag aldrig har sagt att stat, kommun
            och landsting ensamma kan klara problematiken, för så är det inte.
            Jag vet att det finns många områden där stat, kommuner och landsting
            faktiskt är beroende av att det finns frivilligorganisationer,
            starka ideella organisationer. Jag har de allra bästa förbindelser
            med några av de organisationer som Tuve Skånberg nämnde.
          </note>
          <note>
            Vi är faktiskt i allmänhet överens, de ideella organisationerna
            och jag, om att det grundläggande ansvaret alltid ska bäras av
            samhället. Det är till och med så att när ideella organisationer
            i Sverige konfronteras med nedskärningar, när de känner att samhället
            inte tar ansvar, reagerar de inte som ideella organisationer gör
            i exempelvis USA, där man säger: Lämna över mer av kraften och
            ansvaret till oss. Här i Sverige vänder man sig i stället till
            kommunerna och till staten och säger: Här måste ni se till att
            sätta av större resurser. Också de ideella organisationerna är
            ju väldigt starka anhängare, i allmänhet, till välfärdsstaten.
          </note>
          <note>
            För att vara effektiv här och göra en god insats måste det bygga
            på ett samarbete mellan kommunerna å ena sidan och de ideella
            organisationerna å den andra sidan. Det är därför som jag inte
            kommer ifrån att när det inte finns ett sådant kommunalt engagemang
            är det väldigt svårt att kunna bevaka att den verksamhet som bedrivs
            utförs med god kvalitet och att man klarar sina uppgifter. Det
            var det jag pekade på som ett skäl till detta. Med det är det
            naturligtvis inte sagt att jag frånkänner de ideella organisationerna
            kompetensen den kan säkert finnas där men jag tror att den kommer
            bäst till sin rätt i ett samarbete med en kommun.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellationerna 2005/06:220 och 227 om beredskapen
            i händelse av oljeolyckor
          </note>
          <note type="speaker">
            Anf. 64 Försvarsminister LENI BJÖRKLUND (s):
          </note>
          <note>
            Herr talman! Sverker Thorén och Sven Gunnar Persson har ställt
            interpellationer till mig och Lena Sommestad om beredskapen i
            händelse av oljeolyckor. Jag svarar på dessa interpellationer
            gemensamt. Förra veckan svarade jag också på tre frågor i samma
            ämne. Det blir därför, herr talman, en viss upprepning av de svar
            som redan lämnats.
          </note>
          <note>
            Inledningsvis vill jag säga att regeringen tar frågan om beredskap
            mot oljeolyckor på mycket stort allvar.
          </note>
          <note>
            Det mest effektiva sättet att bekämpa ett oljeutsläpp är innan
            oljan når land. Det är också mycket mer kostnadseffektivt att
            ta upp oljan till sjöss jämfört med att ta hand om den när den
            har flutit i land.
          </note>
          <note>
            Eftersom Sverige ligger vid Östersjön är det internationella
            samarbetet viktigt i arbetet med beredskapen för oljeolyckor.
            Tillsammans med övriga stater runt Östersjön arbetar Kustbevakningen
            och Statens räddningsverk inom ramen för Helsingforskommissionen
            (Helcom). Kustbevakningen kan i händelse av ett oljeutsläpp både
            lämna och begära assistans från våra grannländer runt Östersjön.
            Det finns flera andra samarbeten mellan de nordiska länderna genom
            det så kallade Köpenhamnsavtalet och för Nordsjön i den så kallade
            Bonnöverenskommelsen. Det pågår också samarbeten på EU-nivå.
          </note>
          <note>
            I budgetpropositionen för 2006 angav regeringen att det är angeläget
            att fortsätta arbetet med att få till stånd ett ökat internationellt
            samarbete även när det gäller förmågan att ta hand om utsläpp
            i strandzonen.
          </note>
          <note>
            Stora satsningar har gjorts för att stärka Kustbevakningens förmåga
            att förhindra, begränsa och bekämpa oljeutsläpp till sjöss. Kustbevakningen
            investerar nu i ett 20-tal fartyg, bland annat en ny typ av större
            kombinationsfartyg och nya övervakningsflygplan. Det första flygplanet
            levereras i juni 2007 och det första av de stora fartygen kommer
            att levereras under april 2008. Totalt investeras nästan 2,7 miljarder
            kronor.
          </note>
          <note>
            När ett oljeutsläpp flutit i land ska kommunen, enligt lagen
            (2003: 778) om skydd mot olyckor, svara för räddningstjänsten
            inom sitt område. Alla kommuner ska enligt lagen ha ett handlingsprogram
            för räddningstjänst. Risken för oljeskador och beredskap att hantera
            oljeutsläpp som flyter i land ska, om det bedöms relevant, finnas
            med i kommunens handlingsprogram. Kommunerna har här ett stort
            ansvar att identifiera de risker som finns.
          </note>
          <note>
            Utgångspunkten för lagen om skydd mot olyckor, som trädde i kraft
            den 1 januari 2004, är att styrningen av kommunerna ska vara mindre
            detaljreglerad.
          </note>
          <note>
            Det statliga stödet från Räddningsverket till kommunerna har
            förändrats i och med den nya lagen. Stödet består bland annat
            av att lämna stöd i kommunernas process att ta fram handlingsprogrammen.
            Under implementeringen av den nya lagen har Räddningsverket avsiktligt
            prioriterat stödet till kommunerna framför tillsynen av kommunernas
            verksamhet, eftersom många kommuner fortfarande befinner sig i
            en utvecklingsfas i arbetet med handlingsprogrammen.
          </note>
          <note>
            I lagen har också länsstyrelserna tilldelats en viktig roll i
            samrådsprocessen med kommunerna i sitt arbete med framtagande
            av handlingsprogram för räddningstjänsten.
          </note>
          <note>
            Regeringen har tagit flera initiativ för att stärka Räddningsverkets
            stöd till kommunerna i sitt arbete med handlingsprogrammen. Räddningsverket
            ska enligt regleringsbrevet för 2006 redovisa vad myndigheten
            gjort och bedöma hur myndighetens arbete med att stödja kommunerna
            fortskrider. Räddningsverket ska också enligt regleringsbrevet
            för 2006 bidra till att kommunerna successivt höjer förmågan att
            bekämpa större oljeutsläpp.
          </note>
          <note>
            Räddningsverket har i dag avtal med fem kommuner där det finns
            oljeskyddsförråd. Två av dessa har utökad beredskap, såväl nationellt
            som internationellt. Under 2006 kommer de kommuner som har oljeskyddsförråd
            att förses med ett oljeskyddspaket som bland annat innehåller
            checklistor för hantering av stora oljeolyckor.
          </note>
          <note>
            För att säkerställa att det finns en god beredskap inom Regeringskansliet
            och hos berörda myndigheter avser Försvarsdepartementet att i
            maj genomföra en sedan tidigare inplanerad seminarieövning kring
            dessa frågor.
          </note>
          <note>
            När oljan nått stranden och skadan inte kan förvärras är det
            en fråga om sanering. Ansvaret för sanering är som Riksrevisionen
            påpekar otydligt. I praktiken har ansvaret för sanering av olja
            som flutit i land tagits av kommuner och fastighetsägare som drabbats.
            För att kommuner ska hållas skadeslösa betalar staten genom Räddningsverket
            ut ersättning till de kommuner som drabbas.
          </note>
          <note>
            Riksrevisionen har i sin rapport presenterat ett antal slutsatser
            och rekommendationer. Rapporten publicerades den 21 december förra
            året och bereds just nu inom Regeringskansliet. Om vi i beredningen
            kommer fram till att någon eller några åtgärder är nödvändiga,
            kommer vi att se till att de genomförs skyndsamt och på bästa
            sätt.
          </note>
          <note type="speaker">
            Anf. 65 SVEN GUNNAR PERSSON (kd):
          </note>
          <note>
            Herr talman! Tack för svaret, försvarsministern! Kristdemokraterna
            och Folkpartiet har ju i flera år drivit de här frågorna om havsmiljön
            och skyddet för havsmiljön, inte minst i perspektivet av en oljeolycka.
            Vi har varit en blåslampa på vitala delar av regeringskroppen
            när det gäller utvecklingen av PSSA, Östersjön som ett särskilt
            skyddsvärt område, och när det gäller nödhamnar, där regeringen
            inte går med på att utpeka särskilda platser. Beredskapsfrågorna
            har vi motionerat om i många år, och vi lyckades mot Socialdemokraternas
            vilja, med riksdagens majoritet som hjälp, få till ett nytt delmål
            i miljökvalitetsmålen kopplat till risken för olycksrelaterade
            utsläpp.
          </note>
          <note>
            Det har vi gjort, och det gör vi, för att vi ser vilken risk
            som oljetransporterna utgör i framför allt Östersjön. De beräknas
            öka med 40 % fram till 2017, och på tio år har de femdubblats.
            En enda båt kan innehålla 150 000 ton olja. Det kända Prestige-fartyget
            innehöll 70 000 ton olja när det smög förbi de svenska kusterna.
            När det sedan gick på grund utanför Spaniens kust kom det ut mycket
            och förorenade 190 mil av den spanska kusten. Saneringen har kostat
            9 miljarder kronor, och den är kanske inte riktigt färdig än.
          </note>
          <note>
            Om nu ett utsläpp sker pekar Riksrevisionen på att regeringen
            är ytterst ansvarig. Det har man också själv uttalat i propositioner,
            skrivelser, regleringsbrev och förordningar. Då pekar ministern
            i svaret på att den här nya lagen, mer av en ramlag som inte detaljstyr,
            endast har varit i funktion i två år. Räddningsverket har prioriterat
            rådgivning, att vara med i processer och sådant och lämnat stöd
            till kommunerna. Det har som jag ser det i så fall ändå varit
            ett otillräckligt stöd eftersom man på två år inte har lyckats
            få fram beredskapsplaner i mer än en tredjedel av kommunerna.
          </note>
          <note>
            Riksrevisionen pekar ju på allvaret i situationen när det gäller
            bristande beredskap i tillsyn, samordning och eventuellt också
            i lagstiftning. Då är det lite förvånansvärt, tycker jag, utifrån
            den allvarliga situation som Riksrevisionen pekar på att ministern
            i sitt svar säger: Om vi kommer fram till att det behövs åtgärder
            ska vi nog ta itu med det om vi kommer fram till det utifrån Riksrevisionens
            väldigt tydliga påpekanden. Då frågar man sig: Är det en felskrivning
            som ministern läser upp? Eller är det ett uttryck för en låt mig
            säga, slarvigt kanske, maktens arrogans som visar att vi kan och
            vet allt. Vi behöver inte ha några sådana här inslag. Är det så
            att man tror att Riksrevisionens slutsatser är på skoj, att man
            har andra avsikter? Det är klart att man måste ta det på allvar.
          </note>
          <note>
            Kom igen nu, försvarsministern, visa lite slagkraft! Säg: Vi
            kommer att se över lagarna och öka stödet, ta fram tydliga mål,
            se till att beredskaps- och handlingsplaner kommer fram i samtliga
            kustkommunerna och det kommer att ske snabbt som ögat! Vi behöver
            det för fiskarnas i havet skull, för sjöfåglarnas skull, för stränderna
            runt våra kuster.
          </note>
          <note type="speaker">
            Anf. 66 SVERKER THORÉN (fp):
          </note>
          <note>
            Herr talman! Tack för svaret, försvarsministern! Regeringen har
            det yttersta ansvaret för att staten säkerställer en god kommunal
            beredskap för att ta hand om olja som kommer i land vid oljeolyckor.
            Det här har den socialdemokratiska regeringen inte förmått. Folkpartiets
            skarpa kritik av regeringen under den här mandatperioden för att
            den inte har kunnat bygga upp ett skydd mot och en beredskap för
            en oljekatastrof till havs har ju fått sin bekräftelse nu i Riksrevisionens
            rapport När oljan når land . Läget är värre än befarat. Få kustkommuner
            har handlingsplaner. Saneringsfasen, den viktiga, är utanför myndigheternas
            kontroll. Det statliga stödet når inte ut. Tillsynen har inte
            kommit i gång. De övningar som sker har inte den kvalitet och
            den omfattning som den ökande oljetankertrafiken i Östersjön kräver.
            Det finns stora oklarheter kring oljeskyddsförrådens funktion,
            kapacitet och övningsverksamhet, allt enligt Riksrevisionens rapport.
          </note>
          <note>
            Herr talman! Till skillnad från tsunamikatastrofen har oljetankerolyckor
            och oljeutsläpp förekommit tidigare, och den explosionsartade
            utvecklingen av oljetankertrafiken i Östersjön har varit känd
            och väntad. I Sverige är trots detta, enligt Riksrevisionens rapport,
            beredskapen inte så god att vi kan hantera ett stort oljeutsläpp.
            Vi har inte heller, som jag sade tidigare, övningar av den kvalitet
            och omfattning som riskerna kräver eller den avgörande kunskapen
            om vem som gör vad när något väl händer. Det här är alltså bokslutet
            för den regering som säger sig ha prioriterat havsmiljöfrågorna
            under en mandatperiod full av olyckstillbud och, som vi vet, med
            många undermåliga tankfartyg fortfarande i trafik.
          </note>
          <note>
            I sitt svar på min interpellation talar försvarsministern om
            åtgärder som ska ske till havs, men hon undviker det som jag,
            campingägare, fiskare och landshövdingar längs ostkusten frågat
            om i fyra år nu; hur hon tänker förbättra beredskapen när oljan
            når land. För det gör den. Vad hjälper all internationell samverkan
            i världen om inte nationell beredskap, lagstiftning och rutiner
            är säkrade och övade? Om vi i beredningen kommer fram till att
            någon eller några åtgärder är nödvändiga kommer vi att se till
            att de genomförs, skriver ministern.
          </note>
          <note>
            Herr talman! Jag vill inledningsvis, precis som Sven Gunnar Persson,
            övertyga mig om att jag har förstått svaret rätt. Tvekar Leni
            Björklund om att åtgärder behöver vidtas med anledning av Riksrevisionens
            tydliga rapport och tydliga kritik? Därefter vill jag ge ministern
            ytterligare en chans att ge än tydligare svar på de frågor som
            jag har ställt. Vad avser statsrådet att göra för att säkerställa
            att svenska kommuner snarast ska ha fungerande beredskapsplaner?
            Och en mycket viktig fråga till: Vad avser statsrådet att göra
            för att lösa reglering, tillsyn och ansvarsfrågor vid saneringen?
            Till sist: Vad avser statsrådet att göra för att lösa oklarheterna
            kring oljeskyddsförråden, som är stora? Det gäller funktion, kapacitet
            och övningsverksamhet.
          </note>
          <note type="speaker">
            Anf. 67 Försvarsminister LENI BJÖRKLUND (s):
          </note>
          <note>
            Herr talman! Allra först vill jag säga att hela vår regering
            har väldigt allvarliga ambitioner när det gäller miljöpolitiken
            och miljöområdet. Det är därför jag som försvarsminister har prioriterat
            att vi också ska ha förmåga, bättre än i dag, att kunna ta hand
            om stora oljeutsläpp ute till sjöss. Det är därför jag har sett
            till att förstärkningar sker av Kustbevakningen, så att man kan
            upprusta sin flotta också med fartyg som kan hjälpa till med bogsering
            och i oljeräddningsarbetet och också flygplan. Jag tycker att
            ett investeringsprogram på 2,7 miljarder faktiskt är en markering
            av att vi tar de här frågorna på stort allvar, vare sig vi är
            miljöministrar eller försvarsministrar.
          </note>
          <note>
            Men därtill har jag ett ansvar att se till att också verksamheten
            i land fungerar på vissa områden. Ett sådant har handlat om att
            vi i den här kammaren i riksdagen var helt överens om att den
            räddningstjänstlagstiftning vi hade behövde justeras och moderniseras.
            Därför togs i bred enighet en lag om skydd mot olyckor fram. Den
            handlar egentligen om att vi ska kunna se till att kommunerna
            det är trots allt där påslagen sker ska ha en planering av sin
            räddningstjänst som utgår ifrån en riskanalys av vad som är farligt
            i respektive kommun. Tidigare hade vi en lagstiftning som riktade
            sig bara till räddningstjänsten. Nu ska varje kommun i fullmäktige
            en gång per mandatperiod ta ett handlingsprogram som innefattar
            alla de risker som finns i kommunen, vare sig den handläggs av
            räddningstjänsten, miljökontoret, skolan eller barnomsorgen.
          </note>
          <note>
            Detta är det nya, och det har vi varit helt överens om i riksdagen.
            Det är en ganska kraftig förändring, och då har vi tyckt att det
            har varit riktigt att Räddningsverket, som är en stödjande myndighet
            för kommunerna i det här viktiga jobbet, har prioriterat implementeringen.
            Vi förstår nämligen att det inte räcker med att riksdagen fattar
            ett beslut och att regeringen ger ut anvisningar och regleringar
            i regleringsbrev, utan det tar ett tag innan det här implementeras.
          </note>
          <note>
            I november hade 80 % av kommunerna fått fram sina handlingsprogram,
            som de skulle ha tagit fram under 1985. Jag tycker inte att det
            är dåligt, och jag har heller ingen närmare analys av vilka av
            kommunerna det är som har fallerat och vad det beror på. Det är
            därför vi har gett ett sådant uppföljningskrav i år till Räddningsverket
            att redovisa det. Det är en viktig del att tala om.
          </note>
          <note>
            För kustkommuner handlar det om att man ska titta på hur oljefrågorna
            påverkar dem. Då är det nu miljökontoren som blir involverade,
            för här måste man samverka. Det har man inte behövt förut. Det
            är klart att om Riksrevisionen i en fråga vänder sig till miljökontoren
            så kan det också bli en begränsad syn på hur kommunen i sin helhet
            har tänkt lösa problemen.
          </note>
          <note>
            Jag tycker att vi borde vara överens om att inte döma ut det
            kommunerna gör beträffande det här jag tror att de också känner
            ett stort ansvar för att komma till rätta med detta, både som
            egen markägare och för att skydda folk i kommunen och rädda turistnäringen
            så att man inte bara klämmer till med åtgärder utan att man faktiskt
            gör en noggrann beredning av förslaget. Det är det som pågår i
            Regeringskansliet, bland annat med anledning av Riksrevisionens
            påpekande.
          </note>
          <note type="speaker">
            Anf. 68 SVEN GUNNAR PERSSON (kd):
          </note>
          <note>
            Herr talman! Insatserna till sjöss tycker jag är riktigt bra.
            Det har vi varit eniga om i riksdagen i budgetsammanhang också.
            De satsningarna ska göras. Det är utmärkta initiativ som ministern
            har tagit där. Det bästa är ju att förebygga utsläppen, men Riksrevisionens
            rapport handlar ju om när utsläppen sker. Vilken beredskap finns
            i kustkommunerna, de som kommer att drabbas allra mest? Då har
            man pekat på att det brister. Man pekar på otydlighet i ansvaret,
            otillräckligt stöd och otillräckligt tillsynsarbete från de statliga
            myndigheterna.
          </note>
          <note>
            Det är inte så att vi står här och dömer ut kommunernas insatser,
            utan vi vill sätta fingret på ministerns ansvarsområde och de
            myndigheter som ministern har under sitt fögderi. Då skulle det
            vara intressant att få några synpunkter på hur försvarsministern
            ser på Riksrevisionens påpekande. Det är ju ändå snart två månader
            sedan de lämnades, och man har alltså haft två månader på sig
            på departementet att värdera de här påpekandena.
          </note>
          <note>
            Det är ju inte heller något nytt, det här med kommunernas beredskapsplaner.
            Redan 1997 och framåt har ju Räddningsverket uppmanat genom föreskrifter
            eller hur man nu har gjort kommunerna att ta fram beredskapsplaner.
            Och faktum kvarstår. Ministern säger att 80 % av kommunerna har
            tagit fram handlingsprogram. Ja, det gäller de allmänna handlingsprogrammen.
            Men det som Riksrevisionen påpekar är ju att en tredjedel av kustkommunerna
            har tagit fram beredskapsplaner för beredskapen att ta emot ett
            oljeutsläpp, ett oljepåslag.
          </note>
          <note>
            Har det hänt väldigt mycket på sista månaderna så skulle ingen
            vara gladare än jag. Då är det bara att gratulera såväl Räddningsverket
            som framför allt de kommuner som det berör, som har fiskar och
            sjöfåglar inom sina kustområden och de människor som kommer att
            beröras av ett oljepåslag. De bör framför allt gratuleras, om
            det nu har hänt så väldigt mycket sedan Riksrevisionen gjorde
            sin granskning. I så fall skulle jag vilja ha de exakta siffrorna
            om det har skett en sådan förbättring som försvarsministern är
            inne på. Men det finns inte något belägg för att mer än den här
            tredjedelen av kommunerna har tagit fram konkreta och tydliga
            beredskapsplaner.
          </note>
          <note>
            Nej, jag skulle vilja höra ministern säga: Vi kommer att se över
            lagar och öka stödet till kommunerna. Vi ska sätta tydliga mål
            och klara ut ansvarsförhållanden. Vi ska se till att beredskaps-
            och handlingsplaner kommer fram i samtliga kustkommuner snabbt
            som ögat.
          </note>
          <note>
            Jag skulle också vilja att ministern tar de här påpekandena från
            Riksrevisionen på stort allvar.
          </note>
          <note type="speaker">
            Anf. 69 SVERKER THORÉN (fp):
          </note>
          <note>
            Herr talman! Om jag kommer ihåg rätt inledde jag med att tala
            om att det är regeringen som har det yttersta ansvaret för att
            staten säkerställer god kommunal beredskap, så att vi skulle vända
            oss mot kommunerna i den här debatten kan vi frångå.
          </note>
          <note>
            På min fråga hur statsrådet tänkt agera för att de svenska kustkommunerna
            skulle få fungerande beredskapsplaner snabbast möjligt svarar
            Leni Björklund att Räddningsverket prioriterat stödet till kommunerna
            framför tillsynen. Men problemet är ju just, enligt Riksrevisionen,
            att stödet inte når ut. Räddningsverket har inte i tillräcklig
            omfattning fört ut erfarenheter från tidigare olyckor utan koncentrerat
            sig på miljöeffekter och inte lyft fram problem och möjligheter
            med olika sätt att organisera och leda oljeskyddsinsatserna. Ett
            fåtal kommuner har beredningsplaner för oljeskydd. Flera är ofullständiga
            och många är gamla. Det ansvaret mot Räddningsverket och hur det
            fungerar har statsrådet. Man skriver: Om vi i beredningen kommer
            fram till att någon eller några åtgärder är nödvändiga Kan försvarsministern
            då ge en fingervisning? Kommer åtgärder att vara nödvändiga på
            det här området, och vilka i så fall?
          </note>
          <note>
            När det gäller frågan om att reglera tillsynen och ansvarsfrågorna
            vid saneringen är svaret mycket oklart. I dag är saneringsfasen
            utanför myndigheternas kontroll, och här skiljer sig Sverige från
            andra länder genom att själva saneringen vid en räddningsoperation
            inte är reglerad. Därför kan inte Räddningsverket och länsstyrelserna
            i sin tillsyn ta upp bristerna i kommunernas planering. Det är
            också oklart när räddningstjänsten övergår i sanering. I nuvarande
            regelverk finns inte heller någon som är ansvarig för att göra
            prioriteringar över kommungränserna av var saneringsresurserna
            ska sättas in. Formuleringen var: Om vi i beredningen kommer fram
            till att någon eller några åtgärder är nödvändiga Riksrevisionen
            har funnit att så är fallet. Kan inte Leni Björklund här ge besked
            om att de här oklarheterna ska redas ut?
          </note>
          <note>
            Herr talman! Att oljeskyddsförråden under 2006 kommer att få
            oljeskyddspaket med checklistor för hantering av stora oljeolyckor
            är som jag ser det inte ett tillräckligt svar på frågan hur försvarsministern
            kommer att lösa oklarheterna kring förrådens funktion, kapacitet
            och övningsverksamhet. Räddningsverket har inte varit tillräckligt
            tydligt med om förråden i huvudsak ska förse kommunerna med material
            eller om uppgiften består i att personalen ska fungera som experter.
          </note>
          <note>
            Det är också tveksamt om oljeskyddsförråden har den materiella
            kapacitet som krävs för att kunna hantera konsekvenserna av större
            oljeolyckor. Dimensioneringen och placeringen bygger ju på bedömningar
            som gjordes på 80-talet. Läget i framför allt Östersjön är nu
            ett helt annat.
          </note>
          <note>
            Försvarsdepartementet avser, enligt svaret, att först i maj genomföra
            en seminarieövning för att säkerställa att det inom Regeringskansliet
            och hos berörda myndigheter finns god beredskap för oljeolyckor.
            När man läser Riksrevisionens rapport ser man mycket tydligt vad
            de och ansvarig personal efterlyser, och det är inte seminarieövningar.
            Det är vid för få tillfällen som personal vid oljeskyddsförråden
            ges tillfälle att öva sin förmåga att hantera oljepåslag. De övningar
            som genomförs vid förråden är ofta begränsade till att underhålla
            materielen och till att lära sig använda ny materiel.
          </note>
          <note>
            Jag hoppas att försvarsministern i sitt nästa inlägg tydligt
            kommer fram till att åtgärder är nödvändiga på det här området.
          </note>
          <note type="speaker">
            Anf. 70 Försvarsminister LENI BJÖRKLUND (s):
          </note>
          <note>
            Herr talman! På några punkter kommer jag nog att göra interpellanterna
            besvikna. Riksdagen har nämligen mycket tydligt sagt ifrån att
            vi inte längre ska ha den typen av detaljregleringar för att säkerställa
            en god beredskap på oljeområdet. Riksdagen har sagt att vi ska
            ha en lag om skydd mot olyckor och, det är det viktiga, att regeringen
            och riksdagen inte själva kan klara av att både förebygga risker
            och ta hand om olyckor. Där måste vi ha kommunerna som aktiva
            aktörer. Därför har riksdagen lagfäst att varje kommun ska ta
            fram en handlingsplan mot olyckor. Det är det som lagen föreskriver,
            och det betyder att när den är framtagen är det mot den som man
            ska utöva tillsyn. Det i sin tur betyder att handlingsplanen är
            det skarpa instrumentet.
          </note>
          <note>
            När sedan varje kommun värderat sina risker och gjort en handlingsplan
            mot olyckor och även sett till att man kan säkerställa detta om
            något händer då kan man också utöva tillsynen och se ifall kommunerna
            har tillräcklig beredskap för de olyckstillfällen och de risker
            som finns i kommunen. Det är bakgrunden till att Räddningsverket
            fått prioritera den breda verksamheten med handlingsprogrammet.
          </note>
          <note>
            Nästa fråga som uppstår är: Uppfyller handlingsprogrammen kravet
            på att även ha beredskap mot oljeolyckor? Vi vet att mer än 80
            % av kommunerna tagit fram de allmänna handlingsplanerna. Vi har
            bett att få veta hur införandet gått, och vi kommer naturligtvis
            att titta på hur man nu kan intensifiera tillsynen så att den
            kommer i gång i enlighet med de nya intentionerna. Det finns en
            del tecken som tyder på att till exempel utbildningen på vissa
            områden inte varit tillfredsställande; det kan gälla fler områden
            än oljeskyddsområdet och riskerna där. Då kan vi vidta åtgärder.
          </note>
          <note>
            Nu har Riksrevisionen kommit med ett viktigt underlag för regeringen
            och för oss alla på det här området, och det innefattar en del
            av den. Det pekar på att vi har en lagstiftning som skiljer sig
            från andra länders när det gäller avvägning mellan räddningstjänstfasen
            och saneringsfasen, för att ta ett exempel. Då är frågan: Är det
            ett problem i praktiken? Det finns en del som tyder på att det
            inte är ett problem i praktiken, medan annat tyder på att det
            är det. Låt oss därför titta på det och se om det behövs ytterligare
            gränsdragningar eller om det behövs mer resurser och stöd. Det
            är det som beredningen i Regeringskansliet handlar om, alltså
            att vi nu vet att vi får fram en bra åtgärd. Vi är överens om
            att vi ska ha en aktiv oljebekämpning ute till sjöss och att vi
            har ökade risker i form av stora oljetransporter med tanke på
            Östersjöns strategiska läge på just det området.
          </note>
          <note>
            Dessutom behöver vi aktiva kommuner. Man ska inte tro att de
            här problemen kan lösas om man inte kan samarbeta aktivt med kommunerna.
            Det här breda greppet innebär att de själva får välja metod. Där
            har vi haft en bred överensstämmelse i riksdagen, och då ska inte
            jag äventyra den genom att klämma i med en mängd lagstiftning
            på just detta specifika område. Jag ska i stället säkerställa
            att det faktiskt har blivit beaktat i handlingsprogrammen och
            att det följs upp med åtgärder lokalt. Om det sedan brister på
            myndighetssidan lovar jag se till att det blir tilltäppt.
          </note>
          <note type="speaker">
            Anf. 71 SVEN GUNNAR PERSSON (kd):
          </note>
          <note>
            Herr talman! Jag delar uppfattningen att lagstiftningen ska vara
            utformad på det här sättet, som en ramlagstiftning, inriktningslagstiftning.
            Men det ger mycket större ansvar till myndigheter om riktningstillsyn,
            förordningsskrivande och sådana saker, till stöd för kommunerna.
            Det är på den punkten som jag tycker att ministern är lite luddig
            i sin uppfattning när hon ständigt hänvisar till handlingsplanerna.
            Det är väl inte så att ministern ifrågasätter Riksrevisionens
            uppgift om att endast en tredjedel av kustkommunerna har tillräckligt
            bra beredskapsplaner och av dem som har det är många gamla, obsoleta,
            och att det behövs en särskild insats här? Det är ju därför vi
            ställer interpellationen.
          </note>
          <note>
            Det vore fint om vi var överens om att regeringen kommer att
            ge ytterligare uppdrag, eller förstärka uppdraget, till Räddningsverket
            när det gäller stödet till kommunerna så att beredskapsplanerna
            snabbt kommer fram. Det är ju det viktiga.
          </note>
          <note>
            Jag vill tacka för debatten och jag hoppas att regeringen i fortsättningen
            ser lika allvarligt som vi kristdemokrater på de ökade riskerna
            för oljeutsläpp. Jag gläder mig över den betoning av det kommunala
            självstyret som ministern här ger uttryck för och hoppas att den
            ska sprida sig i vida kretsar i Regeringskansliet under den tid
            som återstår. Tack så mycket för debatten!
          </note>
          <note type="speaker">
            Anf. 72 SVERKER THORÉN (fp):
          </note>
          <note>
            Herr talman! Jag tycker mig ha fått ett tydligare svar muntligt
            än det som jag fick skriftligt. Jag hälsar naturligtvis engagemanget
            och vad som kommer att bli utfallet av Riksrevisionens rapport
            med glädje och tar det med mig. Jag kan lova försvarsministern
            att Folkpartiet liberalerna även fortsättningsvis kommer att följa
            frågan.
          </note>
          <note>
            Mandatperioden har ju varit full av incidenter och mindre olyckor
            med undermåliga tankfartyg i drift samt en explosionsartad utveckling
            av oljetransporterna på Östersjön. Regeringens tal om vikten av
            internationellt samarbete för att förebygga stora oljeolyckor,
            både i svaret i dag och i andra debatter med ministrar, är sant,
            men det förtar inte på något sätt allvaret i kritiken från Folkpartiet
            och Riksrevisionen vad gäller det lokala och det regionala. Nationell
            beredskap, lagstiftning och rutiner måste naturligtvis vara säkrade
            och övade även när internationell hjälp kommer.
          </note>
          <note>
            Under denna debatt har jag försökt få försvarsministern att ge
            signaler om att åtgärder kommer att vidtas med anledning av Riksrevisionens
            kritik. Det kan tyckas att det inledande svaret ifrågasatte om
            det behövdes, men jag tycker att vi nu fått sådana signaler.
          </note>
          <note>
            Avslutningsvis skulle jag vilja fråga Leni Björklund om ett förebyggande
            arbete som har en internationell dimension. Det är en viktig fråga
            som vi debatterat mycket både med Ulrica Messing och Lena Sommestad,
            och nu vill jag även fråga försvarsministern. Kommer försvarsministern
            att medverka till att de förändringar som Kustbevakningen och
            Sjöfartsverket föreslagit, för att undanröja den osäkerhet som
            myndigheterna anser nu råder om att Sverige kan leva upp till
            kravet i övervakningsdirektivet vad gäller mottagande av fartyg
            i nöd, införs? Det handlar alltså om att vi får ett juridiskt
            säkert system med utpekade nödhamnar och att vi som sista EU-land
            runt Östersjön uppfyller just den internationella överenskommelse
            som vi varit med om att träffa samt förebygger ett återupprepande
            av det som 2002 hände med Prestige i Östersjön?
          </note>
          <note type="speaker">
            Anf. 73 Försvarsminister LENI BJÖRKLUND (s):
          </note>
          <note>
            Herr talman! Först vill jag vända mig till Sven Gunnar Persson
            och upprepa att det inte är beredskapsplanerna som är det viktiga,
            utan det är handlingsprogrammen.
          </note>
          <note>
            Beredskapsplanerna är ett hjälpmedel, ett verktyg, som man kan
            ha för att säkerställa att man har en ordentlig beredskap mot
            oljeskador och ett skydd mot de riskerna. Vi ska nu tillsammans
            se till att handlingsplanerna ordentligt beskriver riskerna och
            att man har gått igenom hur man ska förebygga och vad man ska
            göra. Beredskapsplanen är alltså ett hjälpmedel medan handlingsprogrammet
            är det som vi har lagstiftat om här i Sveriges riksdag.
          </note>
          <note>
            Sedan vill jag säga att Ulrica Messing är den som ansvarar för
            nödhamnarna och den verksamheten. Vi anser att vi har uppfyllt
            det EU-direktivet. Jag har i alla fall säkerställt att de myndigheter
            som jag ansvarar för, Kustbevakningen, kan bogsera skadade fartyg
            i hamn, till skyddade platser som fungerar i de här områdena.
            Dessutom pågår en ytterligare genomgång av sjösäkerheten för att
            implementera ytterligare direktiv på det här området. Jag överlämnar
            i trygga händer den frågan till Ulrica Messing. Jag kan försäkra
            er att vad anbelangar de myndigheter som jag ansvarar för ser
            både hon och Lena Sommestad till att jag gör allt för att också
            uppfylla miljö- och sjösäkerhetskrav. Med ert stöd tror jag att
            det kan bli riktigt bra till slut.
          </note>
          <note>
            Var inte så aggressiva, och utgå inte från att vi inte vidtar
            åtgärder. Ha respekt för att en del processer där man ska involvera
            och få engagemang i landets alla kommuner tar lite längre tid
            än man kanske önskar när man ser problemen med de stora oljetransporterna.
          </note>
          <note>
            Överläggningen var härmed avslutad.
          </note>
          <note>
            11 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            KOM(2005)480
          </note>
          <note>
            12 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 februari
          </note>
          <note>
            Roger Tiefensee
          </note>
          <note>
            Staffan Danielsson
          </note>
          <note>
            Bertil Kjellberg
          </note>
          <note>
            Henrik von Sydow
          </note>
          <note>
            Erling Wälivaara
          </note>
          <note>
            Torsten Lindström
          </note>
          <note>
            Karin Svensson Smith
          </note>
          <note>
            Lotta Hedström
          </note>
          <note>
            Else-Marie Lindgren
          </note>
          <note>
            Cecilia Widegren
          </note>
          <note>
            Sven Bergström
          </note>
          <note>
            Lars Gustafsson
          </note>
          <note>
            Rosita Runegrund
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 16 februari
          </note>
          <note>
            Lars-Ivar Ericson
          </note>
          <note>
            Jan Emanuel Johansson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note>
            16 § Kammaren åtskildes kl. 12.43.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
