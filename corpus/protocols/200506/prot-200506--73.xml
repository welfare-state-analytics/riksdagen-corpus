<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--73</head>
          <docDate when="2006-02-15">2006-02-15</docDate>
        </div>
      </front>
      <body>
        <div>
          <note xml:id="i-ajwvpYM67n7pP68jEKB8Q">
            Riksdagens protokoll
          </note>
          <u xml:id="i-f528c0017c012c7b-0" who="unknown">
            <seg xml:id="i-A2pKizK3RgBtPPgmP3z8jX">
              2005/06:73
            </seg>
          </u>
          <note xml:id="i-5cgA6SS5r29qoW2Vqv3YwL">
            Onsdagen den 15 februari
          </note>
          <note xml:id="i-hg23asrFmCFDWAVZhQS7R">
            Kl. 09:00 - 16:00
          </note>
          <note xml:id="i-NzbJmeNkz6iCthtvsmiF4e">
            1 § Utrikespolitisk debatt
          </note>
          <note type="speaker" xml:id="i-TYYHK2bLZKKsTwkdCcQ5Fd">
            Anf. 1 Utrikesminister LAILA FREIVALDS (s):
          </note>
          <u xml:id="i-f528c0017c012c7b-1" next="i-f528c0017c012c7b-48" who="Q291648">
            <seg xml:id="i-DNSgcc27RTuTGwzo3dRnAj">
              Herr talman! Jag kan inte undgå att inleda den utrikespolitiska
              debatten med det som präglat världshändelserna den senaste tiden,
              händelser som kräver diskussion: protesterna mot publiceringen
              av provocerande bilder på profeten Muhammed.
            </seg>
          </u>
          <u xml:id="i-f528c0017c012c7b-2" prev="i-f528c0017c012c7b-1" who="Q291648">
            <seg xml:id="i-NPefQhXCQ28RbG46XAusQp">
              Vi har alla sett nyhetsbilderna av djup förödmjukelse och frustration
              samt av brinnande flaggor och ambassader bilder som få har förväntat
              sig, men som tydligt visar hur sammanlänkad världen är numera.
            </seg>
          </u>
          <u xml:id="i-f528c0017c012c7b-3" prev="i-f528c0017c012c7b-1" who="Q291648">
            <seg xml:id="i-XK4Zsbxjqt8vA7gFrg9oZs">
              Det är viktigt att tydligt slå fast att vårt samhälle och regeringen
              försvarar yttrandefriheten, men den djupa kränkning som muslimer
              världen över upplever är en påminnelse om att pressfriheten måste
              åtföljas av ansvar och respekt. Sverige kan aldrig acceptera angrepp
              mot ambassader eller mot svenska medborgare. Därför har regeringen
              protesterat hos Syriens regering på grund av att den svenska ambassaden
              i Damaskus skadades. Alla länder måste ta ansvar för att skydda
              och förhindra att extremister underblåser och utnyttjar kränkta
              människors vrede och frustration.
            </seg>
          </u>
          <u xml:id="i-f528c0017c012c7b-4" prev="i-f528c0017c012c7b-1" who="Q291648">
            <seg xml:id="i-YQ6oVEehp9GkywS9yEDvwP">
              Regeringen för en nära dialog med de muslimska länderna, med
              våra nordiska grannländer och inom EU liksom med företrädare för
              de muslimska organisationerna i Sverige. Sverige har stor erfarenhet
              och trovärdighet när det gäller dialogen mellan länder och kulturer
              genom vårt långvariga engagemang för fred i Mellanöstern, genom
              våra institutioner som institutet i Alexandria och generalkonsulatet
              i Istanbul samt genom Sveriges och Egyptens gemensamma värdskap
              för EU:s Anna Lindh-stiftelse i Alexandria. Regeringen kommer
              att ta ytterligare initiativ till dialog såväl i Sverige som inom
              EU i samarbetet kring Medelhavet och i FN.
            </seg>
          </u>
          <u xml:id="i-f528c0017c012c7b-5" prev="i-f528c0017c012c7b-1" who="Q291648">
            <seg xml:id="i-GEEDLnqwP8Gsp9LEDbj9vP">
              Herr talman! Dagens globaliserade värld skapar nya hot och möjligheter.
              Regeringens utrikespolitik tar sin utgångspunkt i insikten att
              säkerhet, utveckling och mänskliga rättigheter är varandras förutsättningar
              och ömsesidigt förstärkande.
            </seg>
          </u>
          <u xml:id="i-f528c0017c012c7b-6" prev="i-f528c0017c012c7b-1" who="Q291648">
            <seg xml:id="i-AB16dLZoWufZMPxdw4k6KX">
              Den här gemensamma vägen stakades ut av FN:s toppmöte under statsminister
              Göran Perssons ledning. Ingenstans är den här vägen så tydlig
              som i Afrika. Ingenstans är sambandet mellan mänskliga rättigheter,
              utveckling och säkerhet så avgörande. Ingenstans speglas Sveriges
              utrikespolitik tydligare.
            </seg>
          </u>
          <u xml:id="i-f528c0017c012c7b-7" prev="i-f528c0017c012c7b-1" who="Q291648">
            <seg xml:id="i-M1DJ6GgQMvv6CtN6FZ69Ks">
              I Afrika tar vi vårt ansvar för internationell fred och säkerhet.
              Det går en röd tråd av svenskt engagemang för Afrika och för FN
              från Dag Hammarskjölds insats i Kongo över Anna Lindhs initiativ
              för att stoppa ett hotande folkmord i östra Kongo till i dag.
              Sverige är berett att fortsatt bidra med trupp till FN:s insatser
              för fred och säkerhet i Afrika.
            </seg>
          </u>
          <u xml:id="i-f528c0017c012c7b-8" prev="i-f528c0017c012c7b-1" who="Q291648">
            <seg xml:id="i-NnWkTaATgxeCTHZyPiSaFf">
              Just nu riktas världens ögon mot Darfur och det folkmord som
              skördat hundratusentals människors liv och drivit miljoner på
              flykt. När den afrikanska unionen, som har gjort viktiga insatser,
              nu är beredd att låta FN ta över, påminns vi om FN-toppmötets
              banbrytande beslut om skyldighet att skydda civilbefolkningen
              från folkmord, krigsförbrytelser, etniska rensningar och brott
              mot mänskligheten. Om en regering inte lever upp till den här
              förpliktelsen har det internationella samfundet både rätt och
              skyldighet att ingripa. Konflikten måste få en politisk lösning,
              och regeringen bidrar med en ny medlare för Darfur och en särskild
              rådgivare för Afrikas horn. Sverige fortsätter också sitt engagemang
              i Storasjöregionen, bland annat genom att utse en särskild rådgivare.
            </seg>
          </u>
          <u xml:id="i-f528c0017c012c7b-9" prev="i-f528c0017c012c7b-1" who="Q291648">
            <seg xml:id="i-M8jSUtwb6jpsckGacg9cG">
              I Afrika prövas vår solidaritet. När nu Afrikas folk och ledare
              tar ett ökat ansvar för kontinentens utveckling stöder vi dem
              i den kampen. Vi ser också framstegen. Enmansvälden av presidenter
              på livstid ger vika för allmänna val och politisk pluralism. Ekonomisk
              tillväxt öppnar för att nå millenniemålen. Samtidigt skördar aidsepidemin
              dagligen 6 000 offer i Afrika. Tolv miljoner barn har förlorat
              föräldrar på grund av aids.
            </seg>
          </u>
          <u xml:id="i-f528c0017c012c7b-10" prev="i-f528c0017c012c7b-1" who="Q291648">
            <seg xml:id="i-23DjR2LZDu9a5BmBzSTpQ9">
              Biståndsnivåerna är viktiga. Det saknas 6 miljarder dollar bara
              till den globala kampen mot hiv/aids. När Sverige i år, som enda
              land i världen, når enprocentsmålet, innebär det inte bara ett
              antal miljarder mer från oss till den kampen. Det ger oss också
              stor trovärdighet att driva på andra länder, som när EU-länderna
              i fjol kom överens om att nå 0,7 % i bistånd år 2015. Biståndets
              utformning är också central. Sverige bygger nu ett modernt utvecklingssamarbete
              som utgår från ett rättighetsperspektiv och de fattigas perspektiv.
              Vi samarbetar endast med länder som har en politik för fattigdomsbekämpning
              på plats. Samarbetet bygger på respekt för mänskliga rättigheter,
              god samhällsstyrning och demokratiska processer. Om utvecklingen
              går åt fel håll, som i Zimbabwe, hotas grunden för samarbetet.
              Vi tar ansvar för hur svenska biståndsmedel används. En ny myndighet
              ska kontrollera att utvecklingssamarbetet håller hög standard.
              Men enbart bistånd kan inte utrota fattigdomen. Därför verkar
              vi för att stärka handel och investeringar i Afrika och avveckla
              de handelshinder som drabbar afrikanska varor och tjänster och
              stöder de svenska företagens växande engagemang i Afrika.
            </seg>
          </u>
          <u xml:id="i-f528c0017c012c7b-11" prev="i-f528c0017c012c7b-1" who="Q291648">
            <seg xml:id="i-SV6MzwDURW8bfFKMm8nojt">
              I Afrika omsätts våra gemensamma värderingar om mänskliga rättigheter
              och folkrätt i praktiken. När Nelson Mandela valdes till president
              i det första fria valet i Sydafrika 1994 var det en triumf också
              för Sveriges stöd till kampen mot apartheid och kolonialismen.
            </seg>
          </u>
          <u xml:id="i-f528c0017c012c7b-12" prev="i-f528c0017c012c7b-1" who="Q291648">
            <seg xml:id="i-JVWaTEkAcSweyTQwRGSGqr">
              Att Ellen Johnson-Sirleaf efter år av inbördeskrig i Liberia
              blev Afrikas första folkvalda kvinnliga president visar tydligt
              potentialen i ett starkt engagemang från det internationella samfundet.
              Omvärldens engagemang gör skillnad, och Sverige har spelat en
              viktig roll. Ett långsiktigt samarbete med de västafrikanska länderna
              genom kabinettssekreterare Hans Dahlgren som EU:s representant
              är ett viktigt bidrag. Sverige deltar i en modern FN-mission med
              robust fredsbevarande trupp hand i hand med insatser för medling,
              återanpassning av barnsoldater, institutionsbyggande och jämställdhet.
              I grannlandet Elfenbenskusten leds fredsansträngningarna av FN:s
              sändebud Pierre Schori.
            </seg>
          </u>
          <u xml:id="i-f528c0017c012c7b-13" prev="i-f528c0017c012c7b-1" who="Q291648">
            <seg xml:id="i-Fuk62PWuEn8qMkVfujam2f">
              Herr talman! Sveriges säkerhetspolitik är trygg, aktiv och solidarisk
              och vilar på den militära alliansfrihetens grund.
            </seg>
          </u>
          <u xml:id="i-f528c0017c012c7b-14" prev="i-f528c0017c012c7b-1" who="Q291648">
            <seg xml:id="i-4RJVvHro3jFKzBkHu7tqWY">
              Regeringen höjer ambitionen för Sveriges deltagande i internationella
              insatser. I vår fördubblar Sverige sin närvaro i Afghanistan.
              Vår insats i Liberia förlängs till årets slut. I januari överlämnade
              regeringen en rapport, som utarbetats under Folke Bernadotteakademins
              ledning, till FN:s generalsekreterare Kofi Annan med 70 konkreta
              rekommendationer för hur FN:s fredsbevarande operationer kan utvecklas.
              Sverige har en trovärdighet när det gäller fredsfrämjande militära
              och civila insatser, återuppbyggnad och konfliktförebyggande.
              Den rapporten blir viktig när den nya fredsbyggandekommissionen
              inom FN nu inleder sitt arbete.
            </seg>
          </u>
          <u xml:id="i-f528c0017c012c7b-15" prev="i-f528c0017c012c7b-1" who="Q291648">
            <seg xml:id="i-PqRdiHfzuCLfnPDgG8iajz">
              Regeringen vill stärka den europeiska unionen som global utrikes-
              och säkerhetspolitisk aktör. EU har unika möjligheter att möta
              framtidens utmaningar inom alltifrån miljö- till säkerhetspolitik.
              När vi är med och utformar EU:s politik blir den en förlängning
              av vår egen. När EU verkar för fred talar unionen också för oss.
              När vi bidrar till EU:s säkerhetspolitiska agerande stärker vi
              också vår säkerhet. Vi kan använda samarbetet i EU som en hävstång
              för vår utrikes- och säkerhetspolitik samtidigt som vi inte tvekar
              att höja vår egen röst.
            </seg>
          </u>
          <u xml:id="i-f528c0017c012c7b-16" prev="i-f528c0017c012c7b-1" who="Q291648">
            <seg xml:id="i-Vzsxai9gGdiWAAxrRWLVYH">
              På några få år har EU gått från ord till handling när det gäller
              att hantera kriser. EU genomför i dag 13 fredsfrämjande insatser
              över hela världen. Svenska militärer, poliser, jurister och experter
              gör avgörande insatser i Bosnien, i Gaza och i Aceh i Indonesien,
              vilka vi ska vara stolta över. Sverige leder en av de militära
              snabbinsatsstyrkor som nu byggs upp, i vilken också Finland, Norge
              och Estland ingår. På regeringens initiativ inrättar nu EU också
              civila snabbinsatsgrupper.
            </seg>
          </u>
          <u xml:id="i-f528c0017c012c7b-17" prev="i-f528c0017c012c7b-1" who="Q291648">
            <seg xml:id="i-UkSZkGG3ub2d7mZ3n6H96e">
              Utvidgningen av EU stärker vår säkerhet och fler länder får en
              granne som bidrar till fred och demokrati. Regeringen ser fram
              emot att välkomna Bulgarien och Rumänien som medlemmar, förhoppningsvis
              från nästa årsskifte. För länderna på Balkan har möjligheten att
              närma sig EU gett incitament till reformer och fredligt samarbete.
              Det är en stor framgång att Kroatien får börja förhandla om medlemskap
              och att Makedonien, där Anna Lindh och Javier Solana för bara
              fyra år sedan under vårt ordförandeskap verksamt bidrog till att
              avvärja ett inbördeskrig, får kandidatlandsstatus. EU-perspektivet
              är centralt när Kosovos status ska förhandlas fram under året.
            </seg>
          </u>
          <u xml:id="i-f528c0017c012c7b-18" prev="i-f528c0017c012c7b-1" who="Q291648">
            <seg xml:id="i-YRQyohVv5F2KWAepigx9Fi">
              Med utvidgningen har Sverige fått ett nytt grannskap som sträcker
              sig över Svartahavsregionen in i Centralasien och som blir allt
              viktigare också för vår säkerhet. I vårt nya grannskap spelar
              OSSE och Europarådet centrala men ofta diskreta roller. Sveriges
              aktiva förespråkande av ett turkiskt medlemskap har givit gott
              resultat. Med medlemskapsförhandlingarna vidgas vårt grannskap
              tydligare till Mellanöstern. Regeringen fortsätter att driva på
              utvidgningen. EU är ett fredsprojekt, inte bara historiskt utan
              också för 2000-talet.
            </seg>
          </u>
          <u xml:id="i-f528c0017c012c7b-19" prev="i-f528c0017c012c7b-1" who="Q291648">
            <seg xml:id="i-ALERNamoHHwk4stMY9aW1C">
              Herr talman! För 20 år sedan spreds radioaktiva ämnen från Tjernobyl
              över Östersjön till svenska badstränder och svampskogar. Sverige
              har gett stora bidrag för att minska strålningen från Tjernobyl
              och till att förbättra säkerheten vid andra kärnkraftverk. I dag
              ser vi andra hot mot vår trygghet som bara kan mötas med ökat
              samarbete. Tvisterna kring gasleveranser visar att energifrågan
              behöver diskuteras mer runt Östersjön och inom EU, liksom den
              ohållbara miljösituationen i Östersjön. När Sverige i år blir
              ordförande i Östersjöstaternas råd kommer vi att prioritera en
              hållbar utveckling och kampen mot organiserad brottslighet och
              människohandel som drabbar alltfler kvinnor och barn.
            </seg>
          </u>
          <u xml:id="i-f528c0017c012c7b-20" prev="i-f528c0017c012c7b-1" who="Q291648">
            <seg xml:id="i-CeE4VDSFTMs8s3cYzeDpZj">
              Statsministerns besök i Kiev i slutet av januari bidrog till
              att ytterligare fördjupa våra relationer med Ukraina. Sverige
              hör till de länder i EU som tydligast förespråkar ett medlemskapsperspektiv
              för Ukraina liksom ett snart medlemskap i Världshandelsorganisationen.
              Det ukrainska folkets framgångsrika kamp för frihet och demokrati
              gynnar hela Europa.
            </seg>
          </u>
          <u xml:id="i-f528c0017c012c7b-21" prev="i-f528c0017c012c7b-1" who="Q291648">
            <seg xml:id="i-7Pk2jbvn1mU1CtAdTJZMGU">
              Sverige vill stärka samarbetet med Ryssland. Under året genomförs
              en bred Sverigesatsning i Ryssland. Vi inviger om några dagar
              ett generalkonsulat i Kaliningrad. Regeringen vill intensifiera
              dialogen med Ryssland om våra relationer till länderna i EU:s
              och Rysslands gemensamma grannskap. Det ligger i allas intresse
              att de återstående konflikterna i Georgien och Moldavien löses
              och att demokrati och frihet segrar i Centralasien och i Vitryssland.
              I dialogen tar vi också upp den oroväckande situationen för enskilda
              organisationer och för medier. Tjetjenienkonflikten måste få en
              fredlig lösning.
            </seg>
          </u>
          <u xml:id="i-f528c0017c012c7b-22" prev="i-f528c0017c012c7b-1" who="Q291648">
            <seg xml:id="i-PAxLzsLb9SGrvpkMJrEJyH">
              Vitryssland styrs av en hård och auktoritär regim. Sveriges stöd
              till demokratisering av Vitryssland stavas engagemang inte isolering.
              Regeringen kommer att ta fortsatta internationella initiativ för
              att stödja en långsiktig demokratisk utveckling i Vitryssland.
              Svenska organisationer och partier ger ovärderliga bidrag tillsammans
              med sina vitryska samarbetsorganisationer.
            </seg>
          </u>
          <u xml:id="i-f528c0017c012c7b-23" prev="i-f528c0017c012c7b-1" who="Q291648">
            <seg xml:id="i-MFjfPDj9afKmf8ewVMKcp2">
              Herr talman! För att möta dagens och morgondagens hot vill regeringen
              ytterligare stärka det internationella samarbetet inom utrikes-
              och säkerhetspolitiken på den militära alliansfrihetens grund.
            </seg>
          </u>
          <u xml:id="i-f528c0017c012c7b-24" prev="i-f528c0017c012c7b-1" who="Q291648">
            <seg xml:id="i-DGQB4H48pk5YzeWtMwyAhj">
              I dagens bredare hotbild, som bland annat Försvarsberedningen
              har beskrivit, ligger en ökad insikt om att också vi kan drabbas,
              vilket terroristdåden på Bali, flodvågskatastrofen och nu senast
              ambassadattackerna visat på ett fruktansvärt sätt. Dessa hot måste
              mötas med ökad krisberedskap och med ett mycket bredare samarbete,
              som inom EU eller FN. Under året som gått har vi stärkt vår beredskap
              att hantera större kriser och att bistå nödställda svenskar i
              utlandet, och vi har utvecklat samarbetet inom Norden och EU.
              Vi har inrättat en särskild beredskapsstyrka som ska stärka den
              konsulära verksamheten på UD vid krislägen. Vi har skapat en snabbinsatsstyrka
              som med kort varsel ska kunna åka till drabbade områden för att
              förstärka ambassadernas arbete på fältet. Vi har också stärkt
              beredskapsplaneringen vid utlandsmyndigheterna och fortsätter
              på olika sätt att arbeta med att förbättra vårt samhälles kapacitet
              att hjälpa svenskar drabbade av kriser och katastrofer i utlandet.
            </seg>
          </u>
          <u xml:id="i-f528c0017c012c7b-25" prev="i-f528c0017c012c7b-1" who="Q291648">
            <seg xml:id="i-56ozdRnoStX9wtmGvwYvYh">
              Låt mig tydligt slå fast att det är viktigt att ha ett brett
              samarbete med Nato inom ramen för det partnerskap som vi deltar
              i. Vi värdesätter samarbetet med Nato men ser inget skäl till
              ett svenskt Natomedlemskap. Den militära alliansfriheten ger oss
              både den självständighet vårt internationella engagemang behöver
              och möjligheten att delta i internationellt samarbete för fred
              och säkerhet.
            </seg>
          </u>
          <u xml:id="i-f528c0017c012c7b-26" prev="i-f528c0017c012c7b-1" who="Q291648">
            <seg xml:id="i-5TYj6AsbKdTW5Kw4hBKBUg">
              Det har varit en fördel för Sverige och för vår säkerhet att
              det rått stor enighet om den svenska säkerhetspolitiska linjen.
              Nu förespråkar de två ledande oppositionspartierna ett svenskt
              Natomedlemskap. Det är därför viktigt att de olika riksdagspartierna
              här redovisar sin syn på Natomedlemskap och hur de vill driva
              den frågan i en eventuell regeringsställning.
            </seg>
          </u>
          <u xml:id="i-f528c0017c012c7b-27" prev="i-f528c0017c012c7b-1" who="Q291648">
            <seg xml:id="i-CgnL1FLCjfhb9F6rLPDnPF">
              För regeringen är det centralt att utveckla den transatlantiska
              länken och Sveriges samarbete med Förenta staterna. På samma sätt
              som vi behöver ett engagemang från USA i de globala frågorna,
              behöver USA det internationella samfundet för att kunna hantera
              sin egen hotbild. Öppnandet av den nya svenska ambassaden, House
              of Sweden, symboliserar regeringens ambition att fördjupa relationerna
              med USA.
            </seg>
          </u>
          <u xml:id="i-f528c0017c012c7b-28" prev="i-f528c0017c012c7b-1" who="Q291648">
            <seg xml:id="i-MA5heEWebxb7KX2qxDdVLi">
              Att Sverige är militärt alliansfritt och därmed står utanför
              ett försvarssamarbete där kärnvapen ingår stärker vår position
              i kampen mot massförstörelsevapen. Hotet från kärnvapen består
              och tar sig även nya former. Kärnvapenstaterna förlitar sig alltjämt
              på sina väldiga arsenaler. Samtidigt försöker fler stater, liksom
              även terroristorganisationer, skaffa massförstörelsevapen.
            </seg>
          </u>
          <u xml:id="i-f528c0017c012c7b-29" prev="i-f528c0017c012c7b-1" who="Q291648">
            <seg xml:id="i-PXTYRCJrizzfVf3LjNgKBJ">
              Det är olyckligt att inga resultat om nedrustning och icke-spridning
              kunde nås under fjolåret vare sig vid icke-spridningsfördragets
              översynskonferens eller på FN:s toppmöte. Regeringen ser nu fram
              emot förslag från Hans Blix internationella kommission som kan
              utgöra grund för förnyade initiativ på det här oerhört viktiga
              området.
            </seg>
          </u>
          <u xml:id="i-f528c0017c012c7b-30" prev="i-f528c0017c012c7b-1" who="Q291648">
            <seg xml:id="i-NVQGMBCWEZpo2rdgMx2d7J">
              Sverige följer noga utvecklingen i Iran och Nordkorea. Irans
              oacceptabla agerande stärker misstankarna om att dess kärntekniska
              program inte uteslutande är fredligt. Det ligger inte i något
              lands intresse att Iran skaffar kärnvapen. Trycket på Irans ledarskap
              måste upprätthållas. På längre sikt bör hela Mellanöstern göras
              till en zon fri från massförstörelsevapen. Regeringen fortsätter
              sin aktiva Koreapolitik och kommer bland annat genom en nyligen
              utsedd särskild rådgivare att verka för en lösning av konflikten
              på Koreahalvön och för att Nordkorea avbryter sitt kärnvapenprogram.
            </seg>
          </u>
          <u xml:id="i-f528c0017c012c7b-31" prev="i-f528c0017c012c7b-1" who="Q291648">
            <seg xml:id="i-WdcnGLiNxZ6tEuzMQ2FvU8">
              Herr talman! Vår utvecklingspolitik bygger på visionen om en
              rättvis och hållbar global utveckling.
            </seg>
          </u>
          <u xml:id="i-f528c0017c012c7b-32" prev="i-f528c0017c012c7b-1" who="Q291648">
            <seg xml:id="i-7A29YXFqvqoBZBY1k5N2zo">
              När Sverige nu ökar biståndet grundas det på solidaritet med
              fattiga och förtryckta människor men också på insikten att internationell
              fred och säkerhet kräver global rättvisa. Många av dagens hot
              och kriser har rötter i en ojämlik fördelning av resurser och
              brist på frihet, demokrati och mänskliga rättigheter. Höjningen
              av biståndet skapar nya möjligheter. Det gäller jämställdheten:
              Vi tar fram en nationell handlingsplan för genomförandet av FN:s
              resolution 1325 om kvinnor i konflikter och stärker arbetet för
              sexuell och reproduktiv hälsa och rättigheter. Det gäller miljön,
              liksom sysselsättningen och handeln, som är lika avgörande för
              tillväxt och välfärd i utvecklingsländerna som i Sverige. Regeringen
              stärker arbetet för respekt för fackliga rättigheter och värdiga
              arbetsvillkor, bland annat genom initiativet Globalt ansvar, liksom
              för att rädda liv och lindra nöd vid konflikter och naturkatastrofer.
            </seg>
          </u>
          <u xml:id="i-f528c0017c012c7b-33" prev="i-f528c0017c012c7b-1" who="Q291648">
            <seg xml:id="i-KnwphpxtTPtwcWCPbpKfZh">
              Regeringen verkar för att ett ambitiöst resultat ska nås i år
              vid Världshandelsorganisationens Doharunda. Utvecklingsländerna
              måste få bättre möjligheter att sälja sina varor och tjänster,
              och jordbrukssubventionerna måste minskas radikalt. Fri handel
              och rättvisa spelregler ger fördelar för alla för utvecklingsländerna
              och för vår tillväxt och välfärd. För att stödja utvecklingsländernas
              deltagande i internationell handel höjer vi det handelsrelaterade
              biståndet med 30 %. Vi förstärker ett 30-tal ambassader och konsulat
              med nya tjänster för att främja svenska företag utomlands och
              bidra till utländska investeringar i Sverige.
            </seg>
          </u>
          <u xml:id="i-f528c0017c012c7b-34" prev="i-f528c0017c012c7b-1" who="Q291648">
            <seg xml:id="i-6oVMtWS5qQdWnTQwbRWG3r">
              Asiens betydelse i världsekonomin fortsätter att öka. Regeringen
              utvecklar de ekonomiska förbindelserna med länder i regionen.
              De asiatiska utvecklingsländernas reformarbete och integrering
              i den globala ekonomin kräver fortsatt stöd. Kinas och Indiens
              ökade ekonomiska styrka innebär att länderna också förväntas spela
              en ansvarsfull roll på den globala arenan. Trots de ekonomiska
              framstegen kvarstår fattigdom som Asiens största utmaning tillsammans
              med mänskliga rättigheter, demokratifrågor och miljöförstöring.
              I vår anordnar Sverige en internationell konferens om bistånd
              till Burmas folk.
            </seg>
          </u>
          <u xml:id="i-f528c0017c012c7b-35" prev="i-f528c0017c012c7b-1" who="Q291648">
            <seg xml:id="i-N1HSYE8hH8V9EnS5n1UQXw">
              Herr talman! Vår politik för mänskliga rättigheter och folkrätt
              genomsyrar hela vår utrikespolitik.
            </seg>
          </u>
          <u xml:id="i-f528c0017c012c7b-36" prev="i-f528c0017c012c7b-1" who="Q291648">
            <seg xml:id="i-7r9o8ceJbfQSx6PWUFofv8">
              En väl fungerande global rättsordning är den yttersta garanten
              för vår säkerhet. Respekten för gemensamma regler är också en
              förutsättning för utveckling, liksom för individens frihet. Vid
              FN:s toppmöte bekräftade världens ledare sitt ansvar för en världsordning
              som baseras på folkrätten.
            </seg>
          </u>
          <u xml:id="i-f528c0017c012c7b-37" prev="i-f528c0017c012c7b-1" who="Q291648">
            <seg xml:id="i-WaDr6Vwz2WxcP3cU2NzxUe">
              Men i en globaliserad värld måste alla omfattas av rätten. Terroristhandlingar
              utgör alltid brott mot folkrätten. Kampen mot terrorismen måste
              ha högsta prioritet och alltid föras med respekt för de mänskliga
              rättigheterna och den humanitära rätten. Också individer är ansvariga.
              Sverige är en av de starkaste tillskyndarna till Internationella
              brottmålsdomstolen, som nu har inlett sitt arbete. Folkrättens
              institutioner, såsom övervakningsorganen för de mänskliga rättigheterna
              och den internationella domstolen i Haag, måste stärkas.
            </seg>
          </u>
          <u xml:id="i-f528c0017c012c7b-38" prev="i-f528c0017c012c7b-1" who="Q291648">
            <seg xml:id="i-D5pjhKhjPhGH6Dd2kXtAQ8">
              Folkrätten, humanitärrätten och de mänskliga rättigheterna vägleder
              regeringens ställningstaganden i aktuella konflikter. Särskilt
              tydligt är det i Mellanöstern. Därför stödde vi upprättandet av
              staten Israel och försvarar dess rätt att leva i säkerhet inom
              erkända gränser, och därför fördömer vi Irans presidents uttalanden.
              Därför stöder Sverige palestiniernas rätt till en egen stat. Och
              därför anser vi att en lösning på konflikten som endast kan nås
              via förhandlingar måste baseras på folkrätten.
            </seg>
          </u>
          <u xml:id="i-f528c0017c012c7b-39" prev="i-f528c0017c012c7b-1" who="Q291648">
            <seg xml:id="i-SthtP3wVMz1aeAKga43Jrd">
              Med utrymningen av Gaza och delar av Västbanken tog Israels regering
              ett modigt första steg mot ett fullständigt tillbakadragande från
              ockuperad palestinsk mark och avveckling av bosättningarna. Det
              palestinska parlamentsvalet har nu genomförts på ett värdigt sätt.
              En helt ny politisk situation har uppstått som det internationella
              samfundet och Israel måste hantera på ett klokt sätt.
            </seg>
          </u>
          <u xml:id="i-f528c0017c012c7b-40" prev="i-f528c0017c012c7b-1" who="Q291648">
            <seg xml:id="i-MXkXFkqSSHTp7zL4q3xMzU">
              Sveriges och EU:s stöd för fredsansträngningarna måste fortsätta.
              Vi vill också fortsätta vårt utvecklingsstöd till de palestinska
              områdena. Graden av samarbete beror dock på hur en ny palestinsk
              regering agerar. Den måste ta avstånd från våld i ord och i handling
              och acceptera Israels rätt att existera.
            </seg>
          </u>
          <u xml:id="i-f528c0017c012c7b-41" prev="i-f528c0017c012c7b-1" who="Q291648">
            <seg xml:id="i-BWpEePU4aeet6Y8yBXp4Ub">
              Regeringen kommer under våren att ta fram en regional strategi
              för utvecklingssamarbetet med Mellanöstern och Nordafrika, för
              att stödja inhemska processer mot demokrati och mänskliga rättigheter.
              Det är i linje med vårt engagemang för att bygga upp en demokratisk
              rättsstat i Irak och för Västsaharas folks rätt till självbestämmande.
              Vi vill vidareutveckla våra goda relationer med regionen, vilket
              underlättas av att stora grupper svenskar har sina rötter där,
              och vårt engagemang i konflikterna i regionen. Att öppna EU för
              varor från regionen är viktigt för den ekonomiska utvecklingen.
              Den senaste utvecklingen måste mötas med ökad dialog och kontakt,
              inte mindre.
            </seg>
          </u>
          <u xml:id="i-f528c0017c012c7b-42" prev="i-f528c0017c012c7b-1" who="Q291648">
            <seg xml:id="i-TexWnh3S3if3G5shY8PC3d">
              Herr talman! Att söka asyl är en mänsklig rättighet. Flyktingpolitiken
              börjar när människor tvingas fly på grund av konflikter och förtryck.
              Vi ger ett starkt stöd till FN:s flyktingkommissarie till deras
              skydd och hjälp. Flyktingar som söker sig till Sverige och andra
              EU-länder ska ges en fristad här. Sverige genomför nu stora reformer
              för att stärka asylrätten. När Utlänningsnämnden ersätts med domstolsprövning
              är det den största reformen någonsin inom migrationsområdet. Vi
              fortsätter arbeta för en ambitiös europeisk flyktingpolitik baserad
              på asylrätten. Vi vill se en rättssäker och förutsägbar asylprocedur
              i samtliga EU-länder och i länder där fungerande asylsystem i
              dag saknas. EU bör ha en egen flyktingkvot, och migrationsfrågorna
              ska vara en tydlig del av EU:s grannskapspolitik.
            </seg>
          </u>
          <u xml:id="i-f528c0017c012c7b-43" prev="i-f528c0017c012c7b-1" who="Q291648">
            <seg xml:id="i-4GStZVmPUiGxgqvA5KkS7f">
              Migration kan vara en hävstång för utveckling, för enskilda människor
              och för länder. Det behövs mer internationell samverkan för att
              främja den globala migrationens positiva effekter. Sverige har
              bidragit genom lanseringen av den globala migrationskommissionen,
              och vi välkomnar att FN:s generalförsamling ska diskutera de globala
              migrationsfrågorna i år.
            </seg>
          </u>
          <u xml:id="i-f528c0017c012c7b-44" prev="i-f528c0017c012c7b-1" who="Q291648">
            <seg xml:id="i-S4HX3wLJR1EqhFirJoqPDx">
              Herr talman! På liknande sätt som Sverige gick i spetsen för
              att stödja kampen för mänskliga rättigheter och demokrati i Afrika
              gjorde vi det i Latinamerika. Vi stödde kampen mot Chiles diktator
              Augusto Pinochet. Tiotusentals chilenska flyktingar togs emot
              i Sverige. Valet av Michelle Bachelet, som själv varit i landsflykt,
              symboliserar Chiles och Latinamerikas framsteg. I land efter land
              har diktatorer fallit och gerillarörelser lämnat plats för nya
              politiska partier. Människor som tidigare var utestängda från
              makten har valts i demokratiska val. Metallarbetaren Luiz Inácia
              Lula da Silva är president i Brasilien. Evo Morales, med rötter
              i den diskriminerade ursprungsbefolkningen, är statschef i Bolivia.
              Nu måste utvecklingen också leda till förbättrade villkor för
              de fattiga. Sverige stärker sina politiska och ekonomiska band
              med Latinamerika. Samtidigt fortsätter vi att oroa oss över brotten
              mot mänskliga rättigheter i Kuba.
            </seg>
          </u>
          <u xml:id="i-f528c0017c012c7b-45" prev="i-f528c0017c012c7b-1" who="Q291648">
            <seg xml:id="i-WXRbiLTrqCg8psa9U9Z5mR">
              Herr talman! För femtio år sedan lyckades FN:s första fredsfrämjande
              operation att lösa Suezkrisen med fredliga medel. FN:s dåvarande
              generalsekreterare Dag Hammarskjöld förklarade framgången med
              stödet från de medelstora makterna. Länder som är tillräckligt
              stora för att höras i världssamfundet, men tillräckligt små för
              att dela insikten om värdet av internationellt samarbete. Sverige
              är ett sådant land.
            </seg>
          </u>
          <u xml:id="i-f528c0017c012c7b-46" prev="i-f528c0017c012c7b-1" who="Q291648">
            <seg xml:id="i-8FPPB3ZxNZVZLr8neJ6xxH">
              Vi är en stark röst för folkrätt och globalt samarbete av solidaritet
              och för att det gynnar vår säkerhet. FN har en unik roll för internationell
              fred och säkerhet. Till regeringens viktigaste utrikespolitiska
              prioriteringar hör reformeringen av FN: skapandet av en fredsbyggande
              kommission och ett starkt råd för mänskliga rättigheter, en global
              enighet i kampen mot terrorism och uppfyllandet av millennieutvecklingsmålen,
              ett reformerat säkerhetsråd och en effektivare administration.
              Sverige har en ledande roll genom generalförsamlingens ordförande
              Jan Eliasson och genom statsministerns nätverk för FN-reform.
            </seg>
          </u>
          <u xml:id="i-f528c0017c012c7b-47" prev="i-f528c0017c012c7b-1" who="Q291648">
            <seg xml:id="i-PJ83EsTdRNJBqxQR35axVV">
              År 2006 når Sverige målet om att avsätta 1 % av våra inkomster
              till utvecklingssamarbete, och vi arbetar vidare för att skapa
              öppna och rättvisa villkor för internationell handel och investeringar.
              Med alliansfriheten som grund bedriver vi en aktiv och trygg säkerhetspolitik
              med ökande insatser för militär och civil krishantering och ett
              trovärdigt nedrustningsarbete. Sverige är aktivt i FN, EU och
              i vårt närområde, liksom i Mellanöstern och i Afrika. Våra ambitioner
              att medla höjs och antalet särskilda sändebud ökar. Vi stärker
              arbetet för ökad dialog mellan kulturer. Sverige för en bred politik
              med de mänskliga rättigheterna i centrum.
            </seg>
          </u>
          <u xml:id="i-f528c0017c012c7b-48" prev="i-f528c0017c012c7b-1" who="Q291648">
            <seg xml:id="i-D2hF4446ogYSgx6UXMT1xL">
              Vår aktiva utrikespolitik bygger på övertygelsen om sambandet
              mellan säkerhet, utveckling och mänskliga rättigheter. I dagens
              globaliserade värld är det tydligare än någonsin. Fattigdom, övergrepp,
              konflikter, våld och terror förstärker varandra. Men när krig
              förbyts till fred, diktatur följs av demokrati, fattigdom vänds
              till utveckling, övergrepp ersätts av respekt för de mänskliga
              rättigheterna och konfrontation viker för dialog stärks den globala
              säkerheten och utvecklingen, liksom vår egen. Detta samband ska
              fortsätta att vägleda Sveriges utrikespolitik. Tack.
            </seg>
          </u>
          <note xml:id="i-UToUTihFb9QjKSx57JmAuo" type="speaker">
            Anf. 2 GUNILLA CARLSSON i Tyresö (m):
          </note>
          <u xml:id="i-f528c0017c012c7b-49" who="unknown">
            <seg xml:id="i-G5kAKsU1WcumvZNsd9KsRW">
              Herr talman! Jag ska i huvudsak ta upp en fråga i dagens debatt.
              Det är en fråga som är oerhört angelägen och akut. Jag talar om
              konflikten i Darfur, Sudan. Denna konflikt innehåller så många
              dimensioner av vad säkerhetspolitik och utrikespolitik faktiskt
              handlar om i dag.
            </seg>
          </u>
          <u xml:id="i-f528c0017c012c7b-50" who="unknown">
            <seg xml:id="i-UuU3pE56CbCq4JpLuj7PaA">
              Jag gör det därför att jag är rädd för att vi i framtiden kommer
              att säga: Varför ingrep ingen mot de fruktansvärda övergreppen
              i Darfur? Jag är rädd för att det kommer att låta precis så, och
              jag är rädd för att det kommer att finnas mycket att stå till
              svars för.
            </seg>
          </u>
          <u xml:id="i-f528c0017c012c7b-51" who="unknown">
            <seg xml:id="i-GRmsidhAT87hDChuNVThCn">
              För mig handlar det om att ha en tydlig moralisk kompass i utrikespolitiken,
              en kompass som man inte kan kompromissa med. Det handlar om att
              Sverige måste stå upp för demokrati och de mänskliga rättigheterna.
              Vi måste ingripa mot massiva och omfattande övergrepp mot civila
              oavsett var de sker.
            </seg>
          </u>
          <u xml:id="i-f528c0017c012c7b-52" who="unknown">
            <seg xml:id="i-GdfwKxiFtFafQHRkGnaBfX">
              Exemplen är många. Jag tänker på sveket i Srebrenica, vars konsekvenser
              Europa fortfarande bär med sig. Jag minns Ingvar Carlssons frustration
              och vrede när han ledde Rwandakommissionens arbete. Jag har själv
              vid folkmordskonferensen i Stockholm varit bland dem som allvarsamt
              lyssnade på förpliktelser om aldrig mer.
            </seg>
          </u>
          <u xml:id="i-f528c0017c012c7b-53" who="unknown">
            <seg xml:id="i-PsbfM4MDDunbMEqMhwBrJ7">
              Vi minns alla med fasa folkmordet i Rwanda. Bilderna har etsat
              sig fast på våra näthinnor, ofattbara 800 000 människor dödade
              på kort tid. I efterhand har det konstaterats att det internationella
              samfundet inte bara måste utan också har skyldighet att stoppa
              nya folkmord.
            </seg>
          </u>
          <u xml:id="i-f528c0017c012c7b-54" who="unknown">
            <seg xml:id="i-DQSPfVSXjEjRAwmK4wnV9R">
              Så har det sagts, och så kommer det att fortsätta att sägas.
              Men vad betyder detta? Griper verkligen FN in i situationer där
              vi befarar att det begås fruktansvärda övergrepp mot civilbefolkningen?
              Svaret är tyvärr alltför ofta nej.
            </seg>
          </u>
          <u xml:id="i-f528c0017c012c7b-55" who="unknown">
            <seg xml:id="i-WEtoHpungQXXxsTM5yvJbH">
              Herr talman! I Darfur i Sudan pågår sedan snart två år en mycket
              allvarlig konflikt. En skoningslös konflikt har lett till att
              över 100 000 civila har dödats. Närmare två miljoner människor
              befinner sig på flykt.
            </seg>
          </u>
          <u xml:id="i-f528c0017c012c7b-56" who="unknown">
            <seg xml:id="i-6mMvhcE6jwUtGKbjteZc3i">
              Små barn som brutalt lemlästas, kvinnor som våldtas och begravs
              levande, män som kastreras innan de skjuts ihjäl av den regeringstrogna
              Janjawidmilisen. Ögonvittnesskildringarna från Darfur får oss
              rysa. De borde också få oss att skämmas. Än har vi inte sett hela
              bilden, eftersom rapporteringen är begränsad.
            </seg>
          </u>
          <u xml:id="i-f528c0017c012c7b-57" who="unknown">
            <seg xml:id="i-PB1owetdXayxp1ZfgaKyNC">
              De humanitära organisationerna i området tvingas arbeta under
              mycket svåra omständigheter. Flera organisationer har tvingats
              lämna på grund av den osäkra säkerhetssituationen. I dag är det
              enligt FN närmare två och en halv miljoner sudaneser som är i
              behov av humanitär hjälp för att över huvud taget överleva. Många
              av dem lever i isolerade och farliga områden, och alltför många
              av dessa är barn. Så här kan det inte få fortsätta.
            </seg>
          </u>
          <u xml:id="i-f528c0017c012c7b-58" who="unknown">
            <seg xml:id="i-LNxkanPFfndYrZghVKGBty">
              Alla högtidliga tal vid folkmordskonferenser ter sig plötsligt
              som tomma ord när vi ser situationen i Darfur. Varför klarar inte
              det internationella samfundet att agera i tid för att förhindra
              övergrepp? Varför måste det dröja tills hundratusentals människor
              dör innan FN griper in?
            </seg>
          </u>
          <u xml:id="i-f528c0017c012c7b-59" who="unknown">
            <seg xml:id="i-YXcCXa1DQrKD5N27RwwfQ6">
              Principen om skyldigheten att skydda antogs vid FN-toppmötet
              i höstas. Men för att vara värt något måste den ges konkret innehåll.
              FN är dock aldrig starkare än vad medlemsstaterna låter FN bli.
              Kanske är det självklart, men det måste ändå sägas, för medlemsstaterna
              har ett tungt ansvar för hur FN fungerar. Det gäller också hur
              Sverige agerar i FN. Vi måste aktivt driva frågor som Darfur i
              FN-systemet.
            </seg>
          </u>
          <u xml:id="i-f528c0017c012c7b-60" who="unknown">
            <seg xml:id="i-JAjhG3dixKT7ZQcAJKWkee">
              I regeringsförklaringen i höstas konstaterade statsminister Göran
              Persson att det pågår ett folkmord i Darfur. Vi var då många som
              hoppades på ett tydligare svenskt engagemang. Två dagar senare
              öppnade Persson det viktiga FN-toppmötet i New York.
            </seg>
          </u>
          <u xml:id="i-f528c0017c012c7b-61" who="unknown">
            <seg xml:id="i-UmEtX34TTeD7XBfxq2qT7C">
              Där stod han inför världens församlade ledare. Där satt de allihop:
              George Bush, Vladimir Putin och Tony Blair. Men statsministern
              väljer att inte säga ett ord om folkmordet i Darfur, inte ett
              ord. Varför?
            </seg>
          </u>
          <u xml:id="i-f528c0017c012c7b-62" who="unknown">
            <seg xml:id="i-jbDrRK7Sij8KyyNimTVB3">
              Varför har inte den svenska regeringen tagit gemensamma nordiska
              initiativ för att sätta press på både FN och EU att agera? Danmark
              sitter ju för närvarande i säkerhetsrådet i FN. Varför har inte
              den svenska regeringen verkat för att FN upprättar en flygförbudszon
              i Darfur? En sådan hade kunnat förhindra att den sudanesiska regeringen
              urskillningslöst bombar civilbefolkningen.
            </seg>
          </u>
          <u xml:id="i-f528c0017c012c7b-63" who="unknown">
            <seg xml:id="i-TEvNmeFCFD1wq8GByShRTp">
              Jag vill gå från passivt bistånd och observerande till aktivt
              engagemang och insatser. Jag skulle vilja att vi här och nu tillsammans
              säkerställer att Sverige ska göra sitt yttersta för att hjälpa
              civilbefolkningen i Darfur. Vi ska verka genom FN, EU och Nato
              för att få ett stopp på folkmordet.
            </seg>
          </u>
          <u xml:id="i-f528c0017c012c7b-64" who="unknown">
            <seg xml:id="i-VEpyPfvGngheWLa1hobwq9">
              Jag har vid flera tillfällen tagit upp frågan om situationen
              i Darfur med utrikesministern. Jag har krävt att Sverige och det
              internationella samfundet ska leva upp till skyldigheten att skydda.
              Jag är övertygad om att också EU skulle kunna göra mer och att
              Sverige skulle kunnat vara pådrivande. Det som gör mig besviken
              är att utrikesministern konsekvent har pekat på att det är den
              afrikanska unionens ansvar att garantera säkerheten i området.
            </seg>
          </u>
          <u xml:id="i-f528c0017c012c7b-65" who="unknown">
            <seg xml:id="i-6h1ST79ShGLxZ1BFiZhxWX">
              För mig har det varit cyniskt att skjuta detta ansvar till den
              unga och oerfarna afrikanska unionen för att agera i en komplex
              konflikt. AU har inte haft kapacitet eller tillräckligt mandat
              för att kunna agera så kraftfullt som läget faktiskt förutsätter
              det har stått klart mycket länge. Vilket är viktigast, att rädda
              liv eller att upprätthålla prestigen? Är det att på fullt allvar
              hävda att några tusentals dåligt utrustade afrikanska soldater
              skulle klara av att övervaka ett område stort som Frankrike? Det
              säger sig självt. Det håller inte.
            </seg>
          </u>
          <u xml:id="i-f528c0017c012c7b-66" who="unknown">
            <seg xml:id="i-5iq7SDBSHxvZCrH2rdnaq9">
              Här krävs i stället en robust FN-mission. Nu tyder mycket på
              att FN kommer att besluta sig för att ersätta den afrikanska unionens
              styrkor. Men det har tagit lång tid för FN att nå fram till detta
              beslut ofantligt lång tid. Det tragiska är att under denna tid
              har tusentals människor dött i onödan.
            </seg>
          </u>
          <u xml:id="i-f528c0017c012c7b-67" who="unknown">
            <seg xml:id="i-VeGtU5urtCuxNZHyg7ivFJ">
              Sverige måste ha beredskap att ställa upp i denna FN-mission
              när den nu aktualiseras. Vi måste aktivt dra vårt strå till stacken.
              Jag hoppas att vi kan få ett sådant besked av utrikesministern
              i dag.
            </seg>
          </u>
          <u xml:id="i-f528c0017c012c7b-68" who="unknown">
            <seg xml:id="i-46Th3nJs4sN2rjRpzxjEvk">
              Herr talman! FN:s generalsekreterare Kofi Annan talar ofta om
              att säkerhet och utveckling går hand i hand. Detta ser vi inte
              minst i Afrika. I Sudan kommer det till exempel inte till stånd
              någon utveckling eftersom den grundläggande säkerheten inte fungerar.
            </seg>
          </u>
          <u xml:id="i-f528c0017c012c7b-69" who="unknown">
            <seg xml:id="i-EU7FzYUbeP7ZK6YfCNSaB9">
              Så länge den svenska regeringen motsätter sig att använda biståndsmedel
              för att stärka vissa säkerhetsfrämjande insatser i Sudan lär det
              nog inte bli mer insatser från svensk sida. Som många av oss vet
              har försvarsbudgeten svårt att räcka till för den stora efterfrågan
              som finns på svenska fredsfrämjande insatser i världen. Samtidigt
              har det svenska utvecklingsbiståndet räknats upp till nivåer som
              nu börjar närma sig försvarsbudgeten.
            </seg>
          </u>
          <u xml:id="i-f528c0017c012c7b-70" who="unknown">
            <seg xml:id="i-QWAiwXz5U7mveTF7tmxsf1">
              Vanligtvis är det länder som Nigeria, Pakistan och Bangladesh
              som får dra det tunga lasset att garantera säkerheten för civilbefolkningen
              i konfliktdrabbade länder, och även för de svenskar och övriga
              biståndsarbetare som jobbar med civila insatser i dessa länder.
            </seg>
          </u>
          <u xml:id="i-f528c0017c012c7b-71" who="unknown">
            <seg xml:id="i-Nzq3n9eNBMnRkEjtVM1cpQ">
              Den svenska regeringens fina principer blir inte så mycket värda
              när inte Sverige kan ställa upp i sådana lägen. Jag kan inte acceptera
              att svaret blir att vi saknar operativ kapacitet eller någon annan
              undanflykt. Det är regeringens skyldighet att säkerställa att
              vi kan finansiera ett större deltagande i internationella operationer.
            </seg>
          </u>
          <u xml:id="i-f528c0017c012c7b-72" who="unknown">
            <seg xml:id="i-Mct3ijHLipB8qCPs3w18ed">
              Sverige har i dag drygt 700 man som deltar i internationella
              operationer. Därmed är vi sämst bland de nordiska länderna att
              ställa upp med trupp. Vår målsättning bör vara att ha minst 2
              000 man i internationella operationer. Sveriges utrikesminister
              verkar inte anse att det är mängden soldater som är avgörande,
              men jag tror att det spelar en väldigt avgörande roll.
            </seg>
          </u>
          <u xml:id="i-f528c0017c012c7b-73" who="unknown">
            <seg xml:id="i-R3voYHsWcnxwqUjazPqDba">
              Det är vår förbaskade skyldighet att agera för att nu stoppa
              övergreppen i Darfur! Jag kan inte känna respekt om man bara ska
              prata om principer hit och dit utan att ha en plan för hur vi
              ska kunna hjälpa civilbefolkningen i Darfur.
            </seg>
          </u>
          <u xml:id="i-f528c0017c012c7b-74" who="unknown">
            <seg xml:id="i-47jj5CL1bwSWY8apCnqF6e">
              Det internationella samfundet måste enat och resolut ingripa
              mot de fruktansvärda övergrepp som nu sker. Det finns redan i
              dag alltför mycket som har fått ske utan att det internationella
              samfundet har tagit sitt ansvar.
            </seg>
          </u>
          <u xml:id="i-f528c0017c012c7b-75" who="unknown">
            <seg xml:id="i-23CfZFLwqgefRvLWnCxxkJ">
              Det finns få frågor i utrikespolitiken som är så viktiga som
              Darfur. Det beror bland annat på att det är en konflikt som innehåller
              så många aspekter och där folkrätten står i centrum. Det berör
              människor som fördrivs från sina hem och sin försörjning, i värsta
              fall dödas. Etniska motsättningar frammanas och skapar fiendskap
              och misstro. Det är stormaktspolitik och kamp om naturtillgångar.
              Likaså handlar det om prestige, förhoppningar och tyvärr ett stort
              mått av undfallenhet från det internationella samfundet. Om vi
              inte tar konflikterna på den afrikanska kontinenten på allvar
              kommer vi att bittert få ångra detta en dag. Det vill inte jag.
            </seg>
          </u>
          <u xml:id="i-f528c0017c012c7b-76" who="unknown">
            <seg xml:id="i-QB7FsNvwjUTnEsLUQs2oLM">
              För mig är detta en fråga om solidaritet med utsatta människor
              men också om att de institutioner som vi ägnar så mycket omsorg
              också måste kunna leverera. Det handlar om centrala värderingar,
              som Sverige måste stå upp för i en globaliserad och föränderlig
              värld. Det förutsätter engagemang och ett tydligt politiskt ledarskap.
            </seg>
          </u>
          <note type="speaker" xml:id="i-Guc8WjjjUVix5ov5rBBZFx">
            Anf. 3 CECILIA WIGSTRÖM (fp):
          </note>
          <u xml:id="i-f528c0017c012c7b-77" next="i-f528c0017c012c7b-102" who="Q4990503">
            <seg xml:id="i-EWf4SmqA4pDgpMXLR5eE89">
              Herr talman! Ärade åhörare på läktaren och hemma vid radioapparaten
              eller framför tv:n! För ett år sedan satt jag och drack te med
              en trevlig ögonläkare i Damaskus. Han heter Bashar al-Assad och
              är Syriens president. Jag visste att Syrien har kopplingar till
              Hamas och till Iran, men jag hoppades ändå att denne relativt
              unge man skulle ha tagit intryck av sin utbildningstid i England
              och förändra Syrien i demokratisk riktning. Inte visste jag då
              att han skulle tillåta demonstranter att tutta eld på den danska
              och den svenska ambassaden.
            </seg>
          </u>
          <u xml:id="i-f528c0017c012c7b-78" prev="i-f528c0017c012c7b-77" who="Q4990503">
            <seg xml:id="i-XqT4akA7YqVkYxABs4FE1m">
              Trots att Usama bin Ladin för något år sedan pekade på Sverige
              som ett mönsterland blir vi måltavla för terrorister. I november
              dödades två svenska soldater av en fjärrutlöst bomb i Afghanistan.
              I december upptäckte Säpo en förhöjd hotbild mot vårt land, och
              samma månad kastade en påstådd al-Qaida-cell en brandbomb mot
              en irakisk vallokal i Kista, här i Sverige.
            </seg>
          </u>
          <u xml:id="i-f528c0017c012c7b-79" prev="i-f528c0017c012c7b-77" who="Q4990503">
            <seg xml:id="i-YMa8RyW18W7j7XixsW43fg">
              Det är demokratin och vårt stöd till demokrater runtom i andra
              delar av världen som provocerar de fundamentalister som vill upprätta
              ett islamistiskt herravälde över hela världen.
            </seg>
          </u>
          <u xml:id="i-f528c0017c012c7b-80" prev="i-f528c0017c012c7b-77" who="Q4990503">
            <seg xml:id="i-JgwpsMFQRbnPjGP5Hp7v9P">
              Som liberaler är vi i Folkpartiet övertygade om att demokrati
              är nyckeln till att skapa en bättre värld utan krig, utan fattigdom
              och utan förtryck. Demokrati leder till välstånd. Demokratier
              löser inga problem med våld. Demokratier startar inte krig med
              varandra.
            </seg>
          </u>
          <u xml:id="i-f528c0017c012c7b-81" prev="i-f528c0017c012c7b-77" who="Q4990503">
            <seg xml:id="i-5GRfDKH2o8MYgrbtannCDr">
              Därför behöver Sverige en utrikespolitik som sätter demokrati
              och mänskliga rättigheter i centrum. I stället har vi en inkompetent
              och undflyende regering, som i KU-förhören om flodvågskatastrofen
              visat sig sätta ledighet framför ansvarstagande. När Laila Freivalds
              nu äntligen agerar i Muhammedkrisen är det för att stänga en hemsida.
              Det är tydligt att utrikesförklaringen bara är en vacker fernissa,
              när man redan i början hävdar att regeringen försvarar yttrandefriheten.
              Jag menar: När blev försvar för yttrandefriheten lika med att
              stänga hemsidor?
            </seg>
          </u>
          <u xml:id="i-f528c0017c012c7b-82" prev="i-f528c0017c012c7b-77" who="Q4990503">
            <seg xml:id="i-253MmYUYLfjKQ6Hnu9EDw6">
              Det hjälper inte att fega. Sverige kan inte fortsätta att vara
              en skyddad verkstad i globaliseringens tidevarv. Vi har ett ansvar
              att stå upp för demokratin och yttrandefriheten. Vi ska det göra
              modigt och inte ge efter för våldsverkare. Och vi ska göra det
              tillsammans med andra demokratier i Europa och andra delar av
              världen och tillsammans med USA.
            </seg>
          </u>
          <u xml:id="i-f528c0017c012c7b-83" prev="i-f528c0017c012c7b-77" who="Q4990503">
            <seg xml:id="i-TRqUvsRTsCs2qpWXvEtvvq">
              Regeringen tar inte sitt ansvar för att sätta mänskliga rättigheter
              i centrum när man stänger hemsidor, är passiv inför folkmordet
              i Darfur och ger bistånd till diktaturer.
            </seg>
          </u>
          <u xml:id="i-f528c0017c012c7b-84" prev="i-f528c0017c012c7b-77" who="Q4990503">
            <seg xml:id="i-RkpKLMybaDW5bFzGw8wkv4">
              Herr talman! Problemen i arabvärlden med fattigdom, frustration
              och förtryck beror i högsta grad på de diktaturer som härskar
              där. Arabvärlden är den mest ofria delen av vår värld. Somliga
              verkar tro lite föraktfullt att araber inte har samma behov av
              frihet som vi, men de har fel. Uppslutningen runt valurnorna i
              Irak, i de palestinska områdena och i Libanon visar tydligt att
              dessa människor vill välja sina ledare precis som vi.
            </seg>
          </u>
          <u xml:id="i-f528c0017c012c7b-85" prev="i-f528c0017c012c7b-77" who="Q4990503">
            <seg xml:id="i-944uoUvP8sdYnR4bcZS6w2">
              Nu måste Sverige, tillsammans med majoriteten muslimer som vill
              leva i demokrati och fred, visa på dialog och respekt som en motreaktion
              till våldet. Samtidigt måste vi stå upp för yttrandefriheten.
              Vi måste också stärka demokrati och mänskliga rättigheter i arabvärlden.
              Det kan vi göra genom att använda demokratibistånd för att utbyta
              kunskaper med varandra och bygga nätverk mellan människor här
              och människor där, mellan föreningar här och föreningar där och
              mellan tidningar här och tidningar där.
            </seg>
          </u>
          <u xml:id="i-f528c0017c012c7b-86" prev="i-f528c0017c012c7b-77" who="Q4990503">
            <seg xml:id="i-RQpngL1MqwZnJjvVvmUAAK">
              Jag undrar: Är utrikesministern beredd att medverka till ett
              demokratibiståndsprogram för arabländer, precis som vi har haft
              för Vitryssland?
            </seg>
          </u>
          <u xml:id="i-f528c0017c012c7b-87" prev="i-f528c0017c012c7b-77" who="Q4990503">
            <seg xml:id="i-MDS4EkqTGPGwXiB1UMgAUm">
              Herr talman! Trots erfarenheterna från Rwanda och Bosnien pågår
              fortfarande dödandet av hundratusentals människor i Darfur. FN
              har enats om att vi har en skyldighet att stoppa folkmord, men
              dödandet fortgår. Laila Freivalds har inte tagit Sveriges ansvar
              utan hela tiden skyllt ifrån sig på Afrikanska unionen.
            </seg>
          </u>
          <u xml:id="i-f528c0017c012c7b-88" prev="i-f528c0017c012c7b-77" who="Q4990503">
            <seg xml:id="i-5J1wQa7ru9b2YeTc1y7yGn">
              Alliansen har enats kring en utrikespolitisk linje, och vi har
              länge krävt att Sverige ska agera för att stoppa folkmordet och
              ställa upp med fredsfrämjande trupp. Nu planeras en insats från
              FN. Är utrikesministern beredd att se till att Sverige deltar?
            </seg>
          </u>
          <u xml:id="i-f528c0017c012c7b-89" prev="i-f528c0017c012c7b-77" who="Q4990503">
            <seg xml:id="i-Q8BNLRj7Aj3V4iquYjrXCN">
              Ett sista exempel på att regeringen inte tar sitt ansvar att
              sätta respekt för mänskliga rättigheter i centrum ser vi när vi
              tittar på biståndet. Folkpartiet har alltid genomfört enprocentsmålet
              i regeringsställning. Det är bra att Socialdemokraterna, som säger
              sig värna solidaritet, nu äntligen efter tolv år lyckas uppnå
              detta. Men det gäller också att satsa det på rätt sätt och till
              rätt länder, och inte som nu när det går till diktaturledare i
              Laos och Vietnam.
            </seg>
          </u>
          <u xml:id="i-f528c0017c012c7b-90" prev="i-f528c0017c012c7b-77" who="Q4990503">
            <seg xml:id="i-ARP9gb2h46ZzSZKhW2RLUW">
              Herr talman! Vi kan inte skapa en bättre värld själva. Vi behöver
              alliera oss med länder som delar våra värderingar i Europa, USA
              och andra delar av världen, och det vill jag ägna resten av mitt
              tal åt.
            </seg>
          </u>
          <u xml:id="i-f528c0017c012c7b-91" prev="i-f528c0017c012c7b-77" who="Q4990503">
            <seg xml:id="i-FQFyTBn53vJDpiqdniRmuM">
              Utrikesområdet är ett typiskt område som, tillsammans med handel,
              miljö och internationell brottslighet, lämpar sig för samarbete
              i den europeiska unionen. EU är en positiv kraft i världen när
              vi står enade.
            </seg>
          </u>
          <u xml:id="i-f528c0017c012c7b-92" prev="i-f528c0017c012c7b-77" who="Q4990503">
            <seg xml:id="i-NQYJNZHAx2wKkRdox6bTkn">
              Att framtiden för det nya EU-fördraget är i gungning innebär
              dock att hela EU försvagas. Nu behövs ledarskap för att ta oss
              ur denna kris, men det är ingenting som regeringen tar ansvar
              för. Vice statsminister Bosse Ringholm är Europaminister, om det
              var någon som inte visste om det. Han har inte tagit några initiativ.
              Under förra året iddes han inte ens åka ned till möten i ministerrådet.
              Vad skickar det för signal till svenska folket? Vad skickar det
              för signal till våra samarbetsländer? Vad gör Bosse Ringholm i
              stället?
            </seg>
          </u>
          <u xml:id="i-f528c0017c012c7b-93" prev="i-f528c0017c012c7b-77" who="Q4990503">
            <seg xml:id="i-LgBoG7X86rLzW3sxJhSbLX">
              I nästa regering kommer Folkpartiet att se till att vi i Sverige
              aktiverar oss i Europa. Samtidigt måste vi inse Europas begränsningar.
              EU och USA måste dra åt samma håll för att Sverige ska ha en chans
              att tackla svåra problem, som att Iran är på väg att skaffa sig
              kärnvapen, som att få israeler och palestinier att nå ett fredsavtal
              och som att gemensamt stärka demokratiska krafter i världen och
              bekämpa terrorismen.
            </seg>
          </u>
          <u xml:id="i-f528c0017c012c7b-94" prev="i-f528c0017c012c7b-77" who="Q4990503">
            <seg xml:id="i-GoxYczQPRQ3JsiE8WeuXxe">
              Men här tar inte heller regeringen sitt ansvar. Det står i utrikesförklaringen
              att regeringen värnar samarbetet med USA, men om man verkligen
              gjorde det så skulle vi väl kunna gå med i den organisation där
              övriga Europa, inklusive våra grannländer, samarbetar med USA,
              nämligen Nato. Skrapar man lite och tittar bakom utrikesförklaringens
              ord är det tydligt att USA inte är riktigt fint nog för Sverige.
              Det har blivit bekvämt att skylla på USA i olika sammanhang.
            </seg>
          </u>
          <u xml:id="i-f528c0017c012c7b-95" prev="i-f528c0017c012c7b-77" who="Q4990503">
            <seg xml:id="i-Jxa4HvFhfW8n93xUUYKufX">
              Vi måste ha ett uppriktigt förhållande till USA och dela ut både
              ris och ros, men gungbrädan tippar över ensidigt när regeringen
              är beroende av två partier som är EU-motståndare och USA-fientliga.
            </seg>
          </u>
          <u xml:id="i-f528c0017c012c7b-96" prev="i-f528c0017c012c7b-77" who="Q4990503">
            <seg xml:id="i-XTD4ayso3KcnmMBk71ALjj">
              Folkpartiet kritiserar övergrepp var de än sker. Vi accepterar
              inte Guantánamo och inte tortyr. Men USA är en demokrati, och
              USA är den bästa supermakt vi har haft genom historien. Kom ihåg
              hur USA ingrep i Kosovo och i Bosnien för att stoppa den etniska
              rensningen, medan Sverige och Europa såg på. Kom ihåg hur USA
              räddade Europa från nazismen och sedan kommunismen, medan vi var
              neutrala.
            </seg>
          </u>
          <u xml:id="i-f528c0017c012c7b-97" prev="i-f528c0017c012c7b-77" who="Q4990503">
            <seg xml:id="i-DRvnaX2zrp3CaTzG4TiX4f">
              Förtroendeklyftan mellan USA och en del europeiska länder har
              reparerats sedan Irakkriget. Vissa vill dock fortfarande stå vid
              sidan av, peka finger och säga Vad var det vi sa? medan terrorister
              använder Irak som sitt träningsområde. Vem vet vilket land de
              slår till mot härnäst?
            </seg>
          </u>
          <u xml:id="i-f528c0017c012c7b-98" prev="i-f528c0017c012c7b-77" who="Q4990503">
            <seg xml:id="i-6q3gkSbG5WHREi6YHhL17E">
              Laila Freivalds vägrar ändå att hjälpa irakierna att bygga upp
              sin armé. När jag var i FN i höstas fick jag veta att Sverige
              också för något år sedan hade sagt nej när FN bad oss ställa upp
              i Irak för att skydda deras personal. Varför sade regeringen som
              alltid annars månar om att tillmötesgå FN nej till FN:s begäran?
              Vad var det för skillnad på det uppdraget och andra? Nu har precis
              en ny förfrågan kommit från FN om att Sverige ska delta i skyddet
              av FN i Irak. Vad kommer regeringen att svara? Släpp beröringsångesten
              med USA! Ta ert ansvar och bidra till att stoppa terroristernas
              framfart!
            </seg>
          </u>
          <u xml:id="i-f528c0017c012c7b-99" prev="i-f528c0017c012c7b-77" who="Q4990503">
            <seg xml:id="i-BBLfXvMKkeVdPBDnHV1MPf">
              Herr talman! För att sammanfatta: Folkpartiet vill föra en utrikespolitik
              där vi står upp för demokrati och mänskliga rättigheter i Sverige,
              i biståndet, i arabvärlden, i Darfur och på många andra platser
              på jorden. Men ensam är inte stark. Sverige måste samarbeta med
              Europa och med USA.
            </seg>
          </u>
          <u xml:id="i-f528c0017c012c7b-100" prev="i-f528c0017c012c7b-77" who="Q4990503">
            <seg xml:id="i-FdCrvEdDi3ct4d861QoYC3">
              Avslutningsvis tror jag inte att jag är den enda i Sverige som
              är lite aningslös och vill tro gott om människor, såsom jag gjorde
              när jag satt där med Syriens president. Vid den årliga svenska
              säkerhetspolitiska konferensen i Sälen i år ställde sig den ende
              amerikanen som var närvarande upp och sade: Det låter på alla
              som talat som om världen är neutral och bara väntar på att ni
              svenskar ska komma med demokrati och med mänskliga rättigheter
              som ett litet plus i tillvaron. Men faktum är att det finns en
              mängd krafter där ute som aktivt motverkar våra ideal.
            </seg>
          </u>
          <u xml:id="i-f528c0017c012c7b-101" prev="i-f528c0017c012c7b-77" who="Q4990503">
            <seg xml:id="i-VR44cpVb1kAYLw8xpd13za">
              De senaste veckorna har det blivit tydligt igen: Demokrati provocerar
              vissa till våld. Regeringen får inte, som den gjort vid katastrof
              efter katastrof, stoppa huvudet i sanden och tro att det inte
              händer oss och att ingen rör vår änglamark.
            </seg>
          </u>
          <u xml:id="i-f528c0017c012c7b-102" prev="i-f528c0017c012c7b-77" who="Q4990503">
            <seg xml:id="i-MEVt4vyRCrbvZkhWGhfnHy">
              Precis som vi behöver ha en bra krisberedskap måste Sverige också
              ha en plan för hur vi ska agera i en förändrad värld, i en globaliserad
              värld. Det är dags att lägga ner neutralitetsflaggan, stå upp
              för våra demokratiska värderingar och fullt ut samarbeta med likasinnade
              länder i Europa och med USA!
            </seg>
          </u>
          <note type="speaker" xml:id="i-XMHqpVJEWLrT7kQHL2q6aN">
            Anf. 4 HOLGER GUSTAFSSON (kd):
          </note>
          <u xml:id="i-f528c0017c012c7b-103" next="i-f528c0017c012c7b-123" who="Q5777750">
            <seg xml:id="i-FY98APioZNz582MKvuFZqm">
              Herr talman! Kristdemokraterna anser att utrikespolitiken i dag
              de facto är global.
            </seg>
          </u>
          <u xml:id="i-f528c0017c012c7b-104" prev="i-f528c0017c012c7b-103" who="Q5777750">
            <seg xml:id="i-84QCTyeQviyyb62iMVvWRn">
              En global utrikespolitik måste föras i andra former än en ren
              nordisk-europeisk utrikespolitik. En global utrikespolitik måste
              möta globala utmaningar. Utrikespolitiken måste bygga på kompetens,
              kunskap och tydliga riktlinjer snarare än på att säga ja eller
              nej till andras förslag.
            </seg>
          </u>
          <u xml:id="i-f528c0017c012c7b-105" prev="i-f528c0017c012c7b-103" who="Q5777750">
            <seg xml:id="i-9KgxjwnH9gGasLpsrWYPhg">
              Säkerhetspolitiken måste ha beredskap för det helt oväntade och
              därför välja samverkan och inte isolering. Det gällde den flodvåg
              som drabbade tusentals svenskar på andra sidan jorden. Det gäller
              den lokala religiösa, politiska gnista som tänt en global brand.
            </seg>
          </u>
          <u xml:id="i-f528c0017c012c7b-106" prev="i-f528c0017c012c7b-103" who="Q5777750">
            <seg xml:id="i-NcBWXp9wvuzaPGTAamFaQN">
              Den svenska utrikespolitiken måste bygga på tydliga värderingar
              som demokrati, mänskliga rättigheter, religions- och yttrandefrihet.
              Yttrandefriheten ska vara självklar att försvara, men det är en
              stor brist på förståelse och empati att trampa på värderingar
              som andra människor håller som heliga.
            </seg>
          </u>
          <u xml:id="i-f528c0017c012c7b-107" prev="i-f528c0017c012c7b-103" who="Q5777750">
            <seg xml:id="i-5G5AS7YVe8WVzGWLiq1VEx">
              Kontroversen kring publiceringen av bilderna på profeten Muhammed
              bygger på en artikel i Jyllands-Posten med en upplaga på 150 000
              i ett land med 5 miljoner invånare. I en global värld måste man
              inse att såväl kulturella som religiösa värderingar i stark konfrontation
              kan skapa kriser som blir geografiskt gränslösa.
            </seg>
          </u>
          <u xml:id="i-f528c0017c012c7b-108" prev="i-f528c0017c012c7b-103" who="Q5777750">
            <seg xml:id="i-FHk23vbBx3PYdURF2g6ecg">
              Många muslimer har blivit genuint upprörda av den danska provokationen.
              Den visar bristande respekt för andra människors högt hållna värden.
              Trots detta är det oförsvarligt att statsregimer medvetet förvärrar
              situationen. Attentaten mot ambassader i Syrien kan inte ha skett
              utan regimens vetskap. Den iranska regimen använder konflikten
              för att dämpa och avleda uppmärksamheten kring deras nukleära
              program. Publiceringen av bilderna var olämplig, men de iranska
              och syriska regimernas beteende är oacceptabelt.
            </seg>
          </u>
          <u xml:id="i-f528c0017c012c7b-109" prev="i-f528c0017c012c7b-103" who="Q5777750">
            <seg xml:id="i-Kz4we4K6EQGAcnK9Jk377F">
              Herr talman! I Sverige och många andra länder finns det en påfallande
              brist på insikt om religionens betydelse för många människor.
              I Sverige ska vi absolut inte göra avkall på våra grundlagar,
              men vi måste också inse att religiöst betonade nidbilder kan få
              människor från andra kulturer att känna sig djupt kränkta och
              reagera därefter. Yttrandefrihetens existensberättigande ligger
              inte i att kränka och såra andra människor!
            </seg>
          </u>
          <u xml:id="i-f528c0017c012c7b-110" prev="i-f528c0017c012c7b-103" who="Q5777750">
            <seg xml:id="i-HU1irWA6z9AF97FG5ahmSU">
              Fru utrikesminister: Vilka åtgärder kommer ni att vidta för att
              svenska diplomater ska ges bättre kunskaper om religiösa frågor?
              Sverige får inte drabbas av det danska syndromet!
            </seg>
          </u>
          <u xml:id="i-f528c0017c012c7b-111" prev="i-f528c0017c012c7b-103" who="Q5777750">
            <seg xml:id="i-DuZJuQ3fhUpWNxGJZrizrk">
              Herr talman! Låt mig vandra vidare i den globala utrikespolitiken
              och nämna USA:s relationer till övriga världen. Den svenska regeringen
              har kritiserat USA:s självständighet i förhållande till FN och
              världssamfundet. Det gick så långt att vi stod närmare Ryssland
              än USA under Irakkrisens dagar. USA har nu annonserat steg mot
              ökad multilateralism. Det gäller säkerhetspolitik, miljöpolitik
              och uppbyggnad av demokrati och mänskliga rättigheter globalt.
            </seg>
          </u>
          <u xml:id="i-f528c0017c012c7b-112" prev="i-f528c0017c012c7b-103" who="Q5777750">
            <seg xml:id="i-2RVeZKFM8sCeDyiPac5Mo2">
              Vi kristdemokrater anser att det är angeläget att Sverige, både
              bilateralt och via EU, bedriver en aktiv politik med USA. Vi anser
              att det finns en stor anledning att positivt möta den amerikanska
              positionsförflyttningen mot ökat samarbete inom världssamfundet.
            </seg>
          </u>
          <u xml:id="i-f528c0017c012c7b-113" prev="i-f528c0017c012c7b-103" who="Q5777750">
            <seg xml:id="i-PzLjLcVfJSskP4Ggyngo5N">
              Fru utrikesminister: Vad har ni gjort i ord och handling från
              svenska regeringen för att möta upp det ökade intresset från USA:s
              sida till samarbete med Europa kring demokrati och mänskliga rättigheter?
            </seg>
          </u>
          <u xml:id="i-f528c0017c012c7b-114" prev="i-f528c0017c012c7b-103" who="Q5777750">
            <seg xml:id="i-EKEGaAESNkaERN4giGJdUX">
              Herr talman! Låt mig gå vidare till Mellanöstern. Det palestinska
              valet har fört en stämplad terroristorganisation till makten i
              den palestinska myndigheten. Det är chockerande men ändå inte
              helt oväntat. Efter åratal av maktmissbruk och korruption vände
              palestinierna Arafats Fatahparti ryggen till förmån för det terrorstämplade
              Hamas. Ett nytt ledarskap behövs. Hamas har nu möjligheten att
              antingen förbättra eller förvärra situationen. För att Hamas ska
              bli en acceptabel förhandlingspart måste man lägga ned vapnen
              och politiskt erkänna Israel.
            </seg>
          </u>
          <u xml:id="i-f528c0017c012c7b-115" prev="i-f528c0017c012c7b-103" who="Q5777750">
            <seg xml:id="i-JBunHPUnMh7J74x6VPfP9Y">
              Innan dess anser vi kristdemokrater att svenskt bistånd inte
              ska gå till den palestinska myndigheten. Svenskt bistånd måste
              relateras till Hamas vilja och förmåga att som politiskt parti
              aktivt bidra till fred.
            </seg>
          </u>
          <u xml:id="i-f528c0017c012c7b-116" prev="i-f528c0017c012c7b-103" who="Q5777750">
            <seg xml:id="i-WsaVXMVYVwsWbtq7RhVXfw">
              Hamas har inte reellt erkänt Israel förrän kravet på Israels
              undergång har strukits ur organisationens stadgar. Här måste Sverige
              och EU vara politiskt glasklara. Häromveckan meddelade utrikesministern,
              tyvärr, att kravet inte behöver uppfyllas förrän på sikt.
            </seg>
          </u>
          <u xml:id="i-f528c0017c012c7b-117" prev="i-f528c0017c012c7b-103" who="Q5777750">
            <seg xml:id="i-ChqzciGpEnfAWSCFrsnpu1">
              Fru utrikesminister! På sikt kan endast uppfattas som svensk
              luddighet och brist på tydliga värderingar i socialdemokratisk
              utrikespolitik. Vad menas egentligen? I sitt tal säger utrikesministern
              att man ska samarbeta med Hamas och talar om graden av samarbete.
              Jag vill fråga: Vilken grad gäller?
            </seg>
          </u>
          <u xml:id="i-f528c0017c012c7b-118" prev="i-f528c0017c012c7b-103" who="Q5777750">
            <seg xml:id="i-S3paJfFGAdEytkCvEqAxrs">
              Herr talman! Grannländer som spelar stor roll i IsraelPalestina-konflikten
              är Syrien och Iran. Regimerna i Syrien och Iran är avvikande och
              inåtvända. De styrs av en maktelit som plågar egna medborgare
              och provocerar världssamfundet. De bedriver en utmanande utrikespolitik
              i relation till hela regionen, ett farligt spel med politik, kultur
              och religion som spelparametrar. Irans säkerhetspolitik är ett
              hot mot kringliggande länder. Värden som demokrati och mänskliga
              rättigheter förvägras egna medborgare, och regimerna ger tydliga
              signaler om att dessa värden inte är något för deras medborgare.
              Sanningen är naturligtvis att medborgarna förvägras medborgerliga
              rättigheter för att makteliten ska kunna behålla just makten.
            </seg>
          </u>
          <u xml:id="i-f528c0017c012c7b-119" prev="i-f528c0017c012c7b-103" who="Q5777750">
            <seg xml:id="i-M19sYrFPRuwg6Ht2NFKubL">
              Herr talman! En arbetsgrupp i riksdagens utrikesutskott har under
              mer än två år arbetat med kunskapsuppbyggnad kring relationerna
              mellan muslimska värden och väst. Rapporten kommer till kammaren
              som ett betänkande inom några veckor, och jag är övertygad om
              att där finns mycket att lära för riksdagens ledamöter och också
              för regeringen!
            </seg>
          </u>
          <u xml:id="i-f528c0017c012c7b-120" prev="i-f528c0017c012c7b-103" who="Q5777750">
            <seg xml:id="i-QDa5DtHaXGifNwApFcRyPj">
              Herr talman! Låt mig gå vidare österut från Sverige. Under det
              senaste decenniet har vi kunnat följa en mycket positiv utveckling
              för våra grannländer i öst. Uppbrottet från kommunismen har skapat
              frihet och utveckling både för länder och medborgare i de gamla
              Sovjetstaterna. Ryssland har orienterat sig på ett positivt sätt
              mot Europa. Samarbete kring ekonomi och säkerhetspolitik har bidragit
              till nedrustning och ökad trygghet. Men på senare tid har vi tyvärr
              fått anledning till ökad oro inför Rysslands strategiska politik.
              Europa får nu bevittna en rysk opålitlighet genom den ryska utrikes-
              och säkerhetspolitiken som hotar med indragna gasleveranser som
              påtryckningsmedel. Den ryska politiken har ambitionen att politiskt
              styra sina kringliggande grannar.
            </seg>
          </u>
          <u xml:id="i-f528c0017c012c7b-121" prev="i-f528c0017c012c7b-103" who="Q5777750">
            <seg xml:id="i-KnHKApohj5CPNb5xpf8CG7">
              Gasdispyten mellan Ryssland å ena sidan och främst Ukraina å
              andra sidan kan ses som ett uttryck för en rysk säkerhetspolitik
              med energin som spelbricka. Rysslands stora tillgångar på gas
              och olja kan bli ett av de farligaste instrumenten i landets utrikespolitik.
            </seg>
          </u>
          <u xml:id="i-f528c0017c012c7b-122" prev="i-f528c0017c012c7b-103" who="Q5777750">
            <seg xml:id="i-6bM81up3BGdn3ds9k354x9">
              Fru utrikesminister! Vilka slutsatser har regeringen dragit av
              statsministerns resa till Ryssland och Ukraina i det här avseendet?
            </seg>
          </u>
          <u xml:id="i-f528c0017c012c7b-123" prev="i-f528c0017c012c7b-103" who="Q5777750">
            <seg xml:id="i-QUuKWepux16D721P6n8eFc">
              Vi kan konstatera att sedan den 11 september 2001 har den internationella
              kritiken mot den ryska regeringen dämpats. Kriget i Tjetjenien
              framställs som en del av den globala kampen mot terrorism. Visst
              finns det tjetjensk terrorism, men den ryska arméns beteende mot
              den tjetjenska befolkningen är omänskligt och ett ovärdigt sätt
              att bemöta en konflikt.
            </seg>
          </u>
          <note xml:id="i-X4xDtLyCAKAnt7q2CSBP9">
            I detta anförande instämde Chatrine Pålsson (kd).
          </note>
          <note type="speaker" xml:id="i-Y8kvLMceN3zYGG4UTADDUK">
            Anf. 5 ALICE ÅSTRÖM (v):
          </note>
          <u xml:id="i-f528c0017c012c7b-124" next="i-f528c0017c012c7b-140" who="Q4354173">
            <seg xml:id="i-NhLcDYHkkPqk2rZ3PQtvqT">
              Herr talman! Vi ser en brand ute i världen. Människor demonstrerar,
              en del i sina egna syften. Det finns de som underblåser den kränkning
              som många muslimer har upplevt efter att bilderna publicerades
              i Jyllands-Posten. Det finns ett starkt och stort ansvar som vilar
              på Sverige och som vilar på Danmark när det gäller hur man nu
              agerar. För det var en djup kränkning. Det var inte en kränkning
              bara beroende på att det var profeten som var avbildad. Det var
              också en kränkning för att den var djupt rasistisk. Det var en
              kränkning för att man visade profeten med en bomb på huvudet i
              ett syfte att utmåla muslimerna som terrorister, att vidga den
              klyfta som vi ser finns ute i världen. Därför är det viktigt att
              ta avstånd från bilderna.
            </seg>
          </u>
          <u xml:id="i-f528c0017c012c7b-125" prev="i-f528c0017c012c7b-124" who="Q4354173">
            <seg xml:id="i-RPDeSLioqXQqB8DvUwDhKR">
              Och det är viktigt att kunna hålla två tankar i huvudet i försvaret
              för yttrandefriheten och tryckfriheten som är en viktig sak i
              en demokrati. Det innebär inte med automatik att man ska tycka
              att allting som trycks är bra. Det är viktigt att tydligt kunna
              markera att vi tar avstånd från den kränkningen och från de bilderna,
              men vi är också beredda att försvara vår yttrande- och tryckfrihet.
              För det är två olika saker.
            </seg>
          </u>
          <u xml:id="i-f528c0017c012c7b-126" prev="i-f528c0017c012c7b-124" who="Q4354173">
            <seg xml:id="i-55yhb8vyypJrXn9dF67NYD">
              Det är också viktigt att se och flera talare har berört vikten
              av att utveckla demokrati i världen. Men då är det viktigt att
              se att det inte blir ett genomslag i delar av världen att demokrati
              och tryckfrihet är samma sak som rätten att häda och kränka. För
              det är ingenting som gynnar en demokratiutveckling.
            </seg>
          </u>
          <u xml:id="i-f528c0017c012c7b-127" prev="i-f528c0017c012c7b-124" who="Q4354173">
            <seg xml:id="i-6smt89J3tDcaBWsQTeCnUC">
              Vi måste också vara tydliga och ta avstånd från det våld som
              nu har blossat upp. Vi måste vara tydliga och ta avstånd från
              bränningarna av ambassader. Och vi måste vara tydliga i vår kritik
              mot Syrien, där man inte har skyddat den svenska och danska ambassaden.
              För det är många som nu utnyttjar situationen för sina egna syften,
              och vi får inte låta dem vinna den här kampen.
            </seg>
          </u>
          <u xml:id="i-f528c0017c012c7b-128" prev="i-f528c0017c012c7b-124" who="Q4354173">
            <seg xml:id="i-L2a7FrbSHpmdwRQT27U4iq">
              Herr talman! Jag ska gå över till att prata om mänskliga rättigheter
              och folkrätt som är genomgripande för den svenska utrikespolitiken.
              Det säger utrikesministern i sitt tal. Jag delar helt den svenska
              utrikesministerns ord.
            </seg>
          </u>
          <u xml:id="i-f528c0017c012c7b-129" prev="i-f528c0017c012c7b-124" who="Q4354173">
            <seg xml:id="i-Wjjqp9b1W84HX4sdXrdRPz">
              Hur ser nu situationen ut i världen? På vissa håll har mänskliga
              rättigheter förbättrats. Vi ser att demokratin gör framsteg. Men
              vi ser också allvarliga övertramp. Vi ser allvarliga övertramp
              i kampen mot terrorism. Det är den dubbelmoral som nu finns i
              världen. Vi reagerar på vissa övergrepp, inte på andra. Det är
              allvarligt. Brott mot mänskliga rättigheter begås i kampen mot
              terrorism i Afghanistan, av de USA-ledda trupperna, i Guantánamobasen
              där människor har suttit fängslade i fyra år utan att ha fått
              sin sak prövad och i ett antal hemliga fängelser som finns i olika
              länder men framför allt i Afghanistan där människor hålls fängslade
              utan möjlighet att få sin sak prövad. Det gäller alla de fall
              av tortyr som olika människorättsorganisationer har framfört sker
              i Afghanistan och i Irak. De händelserna är oerhört allvarliga.
            </seg>
          </u>
          <u xml:id="i-f528c0017c012c7b-130" prev="i-f528c0017c012c7b-124" who="Q4354173">
            <seg xml:id="i-5SJBaPHAmzvKvLwZTkshb8">
              Det finns de som kommer att säga att det här är bara för att
              man alltid kritiserar USA. Men det är oerhört allvarligt. När
              demokratier som ska stå för de demokratiska värdena, mänskliga
              rättigheter och respekten för folkrätten är de som gång på gång
              bryter dem riskerar det att helt montera ned respekten för internationell
              rätt och lag. Det riskerar att montera ned respekten för mänskliga
              rättigheter. För hur kan vi med någon heder i behåll säga att
              vägen att utveckla Irak och att få Irak till ett demokratiskt
              samhälle går genom de bilder som vi har sett på tv där brittiska
              soldater misshandlar irakiska tonåringar? Hur kan vi se att utvecklingen
              till demokrati i Irak går genom de övergrepp som sker i irakiska
              fängelser? Kraven måste ställas högre, och större ansvar måste
              utkrävas av länder som är demokratier och som säger sig stå för
              mänskliga rättigheter och folkrätten.
            </seg>
          </u>
          <u xml:id="i-f528c0017c012c7b-131" prev="i-f528c0017c012c7b-124" who="Q4354173">
            <seg xml:id="i-UjaXWms11fMBVvDLk9Yna8">
              I debatten i USA går vågorna höga om vilka åtgärder som är rätt
              att vidta i kampen mot terrorism, om hur mycket rättssäkerhet
              man ska tumma på och om vilka övergrepp USA begår. Tyvärr är debatten
              alldeles för tyst här i Sverige. Men om vi är för mänskliga rättigheter
              och folkrätten, för en demokratisering av världen, måste vi ställa
              högre krav på de länder som är demokratier och som agerar ute
              i världen. Vi måste utkräva ett större ansvar för det som händer.
            </seg>
          </u>
          <u xml:id="i-f528c0017c012c7b-132" prev="i-f528c0017c012c7b-124" who="Q4354173">
            <seg xml:id="i-E7BmHyimaWB1wMP7Nei8pA">
              Herr talman! Jag ska gå över till att prata om några få områden
              i världen. Det är svårt att hinna med att beröra allt, men jag
              ska ta några av de viktigaste. PalestinaIsrael-konflikten är en
              nyckel till konflikterna i Mellanöstern. Sveriges och EU:s aktiva
              stöd för att kunna genomföra valet var oerhört betydelsefullt.
              Valet genomfördes trots att det fanns vissa svårigheter att genomföra
              en valrörelse och att få vallokaler i östra Jerusalem. Men valet
              kunde genomföras med ett högt valdeltagande. Alla observatörer
              har sagt att det var ett val som genomfördes utan valfusk, och
              det var ett viktigt steg framåt.
            </seg>
          </u>
          <u xml:id="i-f528c0017c012c7b-133" prev="i-f528c0017c012c7b-124" who="Q4354173">
            <seg xml:id="i-Szr2YGNCv3cypY4BabkTKH">
              Men valresultatet var kanske inte det vi alla hade hoppats på.
              Hamas vann tydligt valet och är nu i majoritet. Det är viktigt
              att nu ställa krav på Hamas att man ska erkänna Israel och inte
              använda våld. Men då är det lika viktigt att samma krav ställs
              på Israel att Israel upphör med utomrättsliga avrättningar, att
              Israel upphör med husdemoleringar, att Israel upphör med att bygga
              bosättningar på Västbanken och att Israel stoppar byggandet av
              muren på palestinsk mark. Det är i denna situation oerhört viktigt
              att kraven på icke-våldsanvändning ställs på båda parterna. Ansvaret
              för att det ska kunna bli en fredlig lösning vilar tungt på Israel,
              som är ockupant.
            </seg>
          </u>
          <u xml:id="i-f528c0017c012c7b-134" prev="i-f528c0017c012c7b-124" who="Q4354173">
            <seg xml:id="i-QQGjDktzLwovVo3gJqAPPA">
              Det har i debatten framförts krav på att bistånd inte längre
              ska ges till palestinierna. Det är viktigt att betona att det
              inte ges något budgetbistånd till Palestina utan att det är ett
              projektbistånd. Det är viktigt att vi nu inte lämnar palestinierna
              åt sitt öde utan att vi, med påtryckningar på Hamas men framför
              allt genom kontakter och biståndsprojekt, hjälper till att utveckla
              demokratin i Palestina.
            </seg>
          </u>
          <u xml:id="i-f528c0017c012c7b-135" prev="i-f528c0017c012c7b-124" who="Q4354173">
            <seg xml:id="i-EjwfJHRGzYELt8B5js6FRt">
              Herr talman! Ett annat område jag till ta upp där situationen
              är akut är Västsahara. Det akuta för västsaharierna nu är den
              humanitära katastrofen i flyktinglägren i Algeriet, där regn har
              spolat bort deras bostäder och där FN nu uppmanar till stöd och
              hjälp i denna svåra humanitära situation. Min fråga till utrikesministern
              är: Kommer Sverige att agera för att ge bistånd till västsaharierna
              i denna svåra situation?
            </seg>
          </u>
          <u xml:id="i-f528c0017c012c7b-136" prev="i-f528c0017c012c7b-124" who="Q4354173">
            <seg xml:id="i-5HC67g1bGsdMDoR4xCeC1E">
              Men det handlar också om, vilket jag många gånger tidigare lyft
              upp, Marockos vägran att genomföra en folkomröstning. Enda sättet
              att kunna upphäva Marockos ockupation är att följa Bakerplanen
              och att faktiskt ha en folkomröstning. Polisario och västsaharierna
              har tagit sitt ansvar och gjort alla sina kompromisser för att
              en lösning ska komma till stånd, men Marocko har fortsatt att
              motsätta sig. Ibland har Marocko hävt repressionen och man har
              börjat se en ljusning, men varenda gång har sedan repressionen
              ökat. Vi har fortfarande inte kommit längre fram. Kanske börjar
              det bli dags att den svenska regeringen faktiskt erkänner Västsahara,
              som många andra länder och även den afrikanska unionen har gjort.
            </seg>
          </u>
          <u xml:id="i-f528c0017c012c7b-137" prev="i-f528c0017c012c7b-124" who="Q4354173">
            <seg xml:id="i-V8Dr5m71wMmqHrPgu3Hkjw">
              Herr talman! Jag vill ändå beröra ett område där jag ser en positiv
              utveckling, och det är Latinamerika. Precis som utrikesministern
              sade i sitt tal har det skett en demokratiseringsprocess. I Brasilien
              har vi fått en president som kommer från de fattiga, Lula da Silva.
              I Venezuela har Hugo Chavez blivit president, i Bolivia Evo Morales.
              Detta är en utveckling som måste stödjas. Det här är representanter
              för de fattiga människorna, de som har varit mest utsatta och
              de som haft svårast att göra sin röst hört. Här ser man en demokratisk
              utveckling där folket får inflytande men där det krävs stora förändringar.
              Det kommer att behövas ett aktivt stöd från den svenska regeringen
              för att vi ska se en positiv utveckling även i framtiden i Latinamerika.
            </seg>
          </u>
          <u xml:id="i-f528c0017c012c7b-138" prev="i-f528c0017c012c7b-124" who="Q4354173">
            <seg xml:id="i-EkdKow66jmgvnCpjzKLEf4">
              Den sista fråga jag ska ta upp är frågan om biståndet. Det är
              oerhört glädjande att vi nu når enprocentsmålet i biståndet. Det
              är brist på pengar i världen till fattigdomsbekämpning, och ska
              vi kunna nå millenniemålen när det gäller fattigdomsbekämpningen
              är det flera länder som behöver öka sitt bistånd. Jag tycker dock
              att det är glädjande att Sverige är det land som i dag lyckas.
            </seg>
          </u>
          <u xml:id="i-f528c0017c012c7b-139" prev="i-f528c0017c012c7b-124" who="Q4354173">
            <seg xml:id="i-3kWFrFkwNecToJ6VmYyznF">
              Men frågan är: Ska vi nu använda detta bistånd till militära
              insatser, till säkerhetsskapande insatser med militär trupp? Det
              är inte brist på pengar när det gäller militär upprustning i världen.
              Det är inte brist på pengar när det handlar om att sätta trupper
              på fötter. Det ser vi runtomkring i världen. Men det är brist
              på pengar när det gäller fattigdomsbekämpningen. Ska Sverige då
              ta av sina biståndspengar för att öka de militära insatserna går
              vi baklänges.
            </seg>
          </u>
          <u xml:id="i-f528c0017c012c7b-140" prev="i-f528c0017c012c7b-124" who="Q4354173">
            <seg xml:id="i-D7di526UXoE4EHbUUBhbCi">
              Det är viktigt att vi nu arbetar med nedrustning och icke-spridningsavtal
              och att nuvarande kärnvapenstater tar sitt ansvar. Vi måste få
              till stånd en nedrustning i världen, inte en upprustning som innebär
              att biståndsmedel för fattigdomsbekämpning används till militära
              insatser.
            </seg>
          </u>
          <note type="speaker" xml:id="i-SRZ4KiRbqjmZicGpS5zXi7">
            Anf. 6 AGNE HANSSON (c):
          </note>
          <u xml:id="i-f528c0017c012c7b-141" next="i-f528c0017c012c7b-164" who="Q4692974">
            <seg xml:id="i-AjTaB7gpJvJH6yXpvEXKXW">
              Herr talman! Det finns en gammal Hep Stars-låt som börjar I natt
              jag drömde något som jag aldrig drömt förut. Den kommer ni säkert
              ihåg. Den tecknar en vision om en värld utan krig, en värld där
              vi löser konflikter med förhandlingar och samtal utifrån en ömsesidig
              respekt och inte med vapen. Det är en vacker vision. Den delas
              av mig och Centerpartiet ja, den delas säkert av de allra flesta
              av oss. Det är en bra vision att bygga utrikespolitik på.
            </seg>
          </u>
          <u xml:id="i-f528c0017c012c7b-142" prev="i-f528c0017c012c7b-141" who="Q4692974">
            <seg xml:id="i-LcpQwfNbaXoPby83NLUhh8">
              Vi är tyvärr långt från den visionen i dag kanske längre än på
              länge. Vi ser kärnvapenhot från länder som Iran och tidigare Nordkorea;
              en havererad NPT-konferens om ett förlängt nedrustningsavtal och
              samma misslyckande vid toppmötet om FN i september; terrorhot
              i New York, London och Madrid; religionsmotsättningar och attentat
              mot ambassader. Ungefär 70 väpnade konflikter pågår i världen
              i dag. Otryggheten, oroligheterna och våldet kommer allt närmare
              ett våld som måste fördömas klart och entydigt.
            </seg>
          </u>
          <u xml:id="i-f528c0017c012c7b-143" prev="i-f528c0017c012c7b-141" who="Q4692974">
            <seg xml:id="i-D2kBXkiPKVQ6YmwVXuesML">
              Det krävs en aktiv, kraftfull och konsekvent utrikespolitik som
              bygger på en bred folklig förankring för att möta detta. Alliansfriheten,
              mångfaldssynen multilateralismen och till det ett långsiktigt
              hållbarhetsperspektiv är en stabil grund att bygga vidare på.
            </seg>
          </u>
          <u xml:id="i-f528c0017c012c7b-144" prev="i-f528c0017c012c7b-141" who="Q4692974">
            <seg xml:id="i-YNc3NoGGhQDvAzbdM8Rm3g">
              Den säkerhetspolitiska doktrinen ger oss möjlighet att samarbeta.
              Det ger oss möjlighet att agera mot orättvisor och hot. Och vi
              ska agera. Vi måste agera. Jag vill se mer kraft, mer engagemang
              och mer glöd i utrikespolitiken.
            </seg>
          </u>
          <u xml:id="i-f528c0017c012c7b-145" prev="i-f528c0017c012c7b-141" who="Q4692974">
            <seg xml:id="i-JqvcJwCLLS9QdGYPktPtbf">
              Herr talman! Det finns ett stort värde i en bred politisk uppslutning
              bakom svensk säkerhetspolitik. Säkerhetspolitiken ska dessutom
              vara brett förankrad hos medborgarna och indikera långsiktighet
              och stabilitet. Det ser vi från Centerpartiet som mycket viktigt.
              Det är då Sverige kan agera med trovärdighet internationellt.
              Det ska vara självklart för omvärlden att Sverige står för en
              trygg säkerhetspolitik utan bindningar, för utveckling och för
              mänskliga rättigheter. Utrikesministern är den som i första hand
              personifierar detta.
            </seg>
          </u>
          <u xml:id="i-f528c0017c012c7b-146" prev="i-f528c0017c012c7b-141" who="Q4692974">
            <seg xml:id="i-AnQdZjafBcFvDSrgkdhZTm">
              Nu ifrågasätter utrikesministern den breda enigheten om den säkerhetspolitiska
              doktrinen. Det har varit en fördel, säger hon i deklarationen
              precis som det inte är det längre. Hon riktar dessutom angrepp
              mot oppositionen och bidrar till att sprida osäkerhet om den svenska
              utrikespolitiken. Man häpnar ur flera synpunkter.
            </seg>
          </u>
          <u xml:id="i-f528c0017c012c7b-147" prev="i-f528c0017c012c7b-141" who="Q4692974">
            <seg xml:id="i-FkW2mZ1XyE8eZuQrFxj2Nn">
              För det första har jag aldrig tidigare under mina 24 år i riksdagen
              varit med om att en utrikesminister polemiserar i en utrikesdeklaration.
              För det andra vill jag erinra om att Moderaterna, Kristdemokraterna,
              Socialdemokraterna och Centerpartiet står bakom den nuvarande
              doktrinen. Den gäller ju tills något annat har beslutats eller
              förhandlats fram, och Centerpartiet har inte fått någon invit
              om att en ändring är på gång från regeringens sida. De fyra oppositionspartierna
              i Allians för Sverige har dessutom mycket tydligt sagt att den
              säkerhetspolitiska doktrinen som nu gäller ska gälla även framgent.
              Ska den ändras ska det finnas en bred politisk enighet bakom en
              ändring. Dessutom ska det finnas en klar folklig förankring för
              en sådan ändring. Vad menar utrikesministern med sin formulering?
            </seg>
          </u>
          <u xml:id="i-f528c0017c012c7b-148" prev="i-f528c0017c012c7b-141" who="Q4692974">
            <seg xml:id="i-485bie7k4zzmVLoPw4qfdz">
              Är det så att utrikesministern inte längre är angelägen om att
              behålla en bred samsyn i säkerhetspolitiken? Innebär det att utrikesministern
              i fortsättningen tänker forma svensk utrikespolitik tillsammans
              med Vänsterpartiet och Miljöpartiet? Hur kommer den då att se
              ut? Och vilken förankring hos svenska folket kommer den att få?
            </seg>
          </u>
          <u xml:id="i-f528c0017c012c7b-149" prev="i-f528c0017c012c7b-141" who="Q4692974">
            <seg xml:id="i-NfQ9hgesjtwFi8veqasoS2">
              De här frågorna måste ställas och det är viktigt att de också
              får ett svar. De måste få det svaret för att bringa ordning och
              klarhet om svensk utrikespolitik. De måste få ett svar därför
              att det är en grov anklagelse och en misstro mot oss som arbetar
              för en bred samsyn.
            </seg>
          </u>
          <u xml:id="i-f528c0017c012c7b-150" prev="i-f528c0017c012c7b-141" who="Q4692974">
            <seg xml:id="i-QGWthDGJP7VJCYKLFVZkTR">
              Är det så att utrikesministern är ute efter att skapa kaos i
              svensk säkerhetspolitik och föra in Sverige i Nato bakvägen? Något
              annat syfte kan en sådan här formulering knappast ha.
            </seg>
          </u>
          <u xml:id="i-f528c0017c012c7b-151" prev="i-f528c0017c012c7b-141" who="Q4692974">
            <seg xml:id="i-JHwnCDWD5eymJwmaEuoUPB">
              Herr talman! Totalt i världen konsumerar vi i dag 20 % mer av
              jordens förnybara tillgångar än vad de levande ekosystemen förmår
              återskapa. 90 % eller mer av energitillförseln kommer från kol,
              olja eller gas som leder till klimatförändrande utsläpp.
            </seg>
          </u>
          <u xml:id="i-f528c0017c012c7b-152" prev="i-f528c0017c012c7b-141" who="Q4692974">
            <seg xml:id="i-R75LGEpv4vwoLyUuu1Ch73">
              Miljöforskare förutspår att den globala ekonomin långsamt undermineras
              av människans egen påverkan på jorden. Det handlar om brist på
              rent vatten. Det handlar om krympande skogar och växande öknar.
              Det handlar om eroderande jordar, stigande temperaturer, smältande
              isar och utfiskade vatten. Alla de här sakerna påverkar människor
              och människors framtida liv.
            </seg>
          </u>
          <u xml:id="i-f528c0017c012c7b-153" prev="i-f528c0017c012c7b-141" who="Q4692974">
            <seg xml:id="i-9CbsjSMZqjE2C7xSHf4MX3">
              Framtida säkerhet kommer att kräva helt nytt fokus på internationellt
              samarbete, där miljöfrågorna får en betydligt mer framträdande
              roll. Det är viktigt att samarbete kommer i gång på allvar och
              att det pågående slaget om jordens resurser får stå tillbaka för
              en gemensam ansträngning för ökad global säkerhet.
            </seg>
          </u>
          <u xml:id="i-f528c0017c012c7b-154" prev="i-f528c0017c012c7b-141" who="Q4692974">
            <seg xml:id="i-QpQXvTuKmZiUJHDgJP29wn">
              I dag ser vi en allt hårdare konkurrens om oljan. Det stora oljeberoendet
              bland världens länder har lett till ett militärstrategiskt tänkande
              i väst inte minst i USA som alltmer kommit att influeras av att
              säkerställa en ostörd tillgång till oljekällor. Kampen om oljetillgångarna
              har högst sannolikt varit en direkt, eller starkt bidragande,
              orsak till flera av 1900-talets största militära konflikter.
            </seg>
          </u>
          <u xml:id="i-f528c0017c012c7b-155" prev="i-f528c0017c012c7b-141" who="Q4692974">
            <seg xml:id="i-NsjGuYmkmPyW2j4WbcBsqS">
              Det är hög tid att bryta oljeberoendet. En omställning till ett
              hållbart energisystem är nödvändig av miljöskäl, av ekonomiska
              skäl, men också av geopolitiska och säkerhetspolitiska skäl. Det
              är viktigt att Sverige aktivt arbetar för att en alternativ, förnybar
              energiförsörjning förs upp på EU:s och FN:s dagordningar.
            </seg>
          </u>
          <u xml:id="i-f528c0017c012c7b-156" prev="i-f528c0017c012c7b-141" who="Q4692974">
            <seg xml:id="i-UztuAQHMHQ1futxxbKoBU3">
              Herr talman! Vatten är en förutsättning för allt liv här på jorden.
              Men världens vatten är ojämnt fördelat. Enligt Världshälsoorganisationens
              uppskattningar lider ungefär 1,1 miljard människor brist på rent
              vatten och runt fem miljoner människor dör årligen som följd av
              detta.
            </seg>
          </u>
          <u xml:id="i-f528c0017c012c7b-157" prev="i-f528c0017c012c7b-141" who="Q4692974">
            <seg xml:id="i-2Ms3HpNZKE43wwqNwgkxT5">
              Över hela världen pågår konflikter rörande vatten. Den stora
              omläggningen av och dammbygget i floden Yangtsekiang i Kina är
              ett exempel. Turkiets utbyggnad av dammar i vattendrag kopplade
              till Eufrat och Tigris är ett annat. De senaste 50 åren har över
              500 konfliktsituationer och över 20 fall av regelrätta strider
              uppstått mellan stater på grund av oenigheter kopplade till vatten.
            </seg>
          </u>
          <u xml:id="i-f528c0017c012c7b-158" prev="i-f528c0017c012c7b-141" who="Q4692974">
            <seg xml:id="i-LRnbr7U5xUYQxw6xgfNL4h">
              I dag är vattenbristen speciellt påtaglig i Afrika, Mellanöstern
              och delar av Asien. Dessa områden lider inte enbart brist på rent
              vatten. I de här områdena finns också i stor utsträckning fattiga
              u-länder med stor befolkningstillväxt och med svag eller ingen
              demokratisk utveckling. Till råga på allt, eller kanske just på
              grund av allt detta, är dessa områden ofta plats för väpnade konflikter.
              Hur man än ser på detta utgör de här faktorerna sammantaget onekligen
              en potentiell krutdurk, inte enbart för den lokala regionen utan
              för allas vår fred och säkerhet. Många pekar på att just bristen
              på rent vatten är central i det här sammanhanget.
            </seg>
          </u>
          <u xml:id="i-f528c0017c012c7b-159" prev="i-f528c0017c012c7b-141" who="Q4692974">
            <seg xml:id="i-6y8ViNLkmYVNTyhzNzR1J7">
              Det behövs en samlad global ansträngning för att öka effektiviteten
              i vattenutnyttjandet. Frågan om människors tillgång till rent
              vatten måste föras upp på agendan i Sveriges utvecklingsarbete
              såväl som i det internationella samarbetet. I dag handlar alltför
              få projekt om vatten.
            </seg>
          </u>
          <u xml:id="i-f528c0017c012c7b-160" prev="i-f528c0017c012c7b-141" who="Q4692974">
            <seg xml:id="i-UNByQb2WGksAewpCT6Jzux">
              Herr talman! Sverige ska arbeta för ett starkt och reformerat
              FN. Vi ska tala med klar och entydig stämma i FN-samarbetet. Samfundets
              skyldighet att skydda civilbefolkningen mot övergrepp är viktig.
              Enskilda människors rätt framför staters ska vara vägledande.
              Kampen mot terrorism ska ske med hänsyn till att den enskildes
              integritet inte träds för när. Där USA och EU inte är överens
              ska EU och Sverige vara tydliga med att det är internationella
              avtal och internationell rätt som ska gälla. En tydligare linje
              mot Ryssland och dess kränkningar av mänskliga rättigheter ska
              påtalas med mod och med konsekvens.
            </seg>
          </u>
          <u xml:id="i-f528c0017c012c7b-161" prev="i-f528c0017c012c7b-141" who="Q4692974">
            <seg xml:id="i-QziQkdJM23v7HEGnEUAWHs">
              Den senaste tiden har mycket kretsat kring de protester och oroligheter
              som uppstått i samband med Jyllands-Postens publicering av bilder
              på profeten Muhammed. Flera talare, för att inte säga alla, har
              tagit upp det i debatten i dag. Det är viktigt att vi nu hittar
              en bra väg för dialog mellan berörda parter. Det är diplomatin
              som ska vara medlet för agerandet. I Sveriges budskap bör det
              framgå att vi fördömer våldet, försvarar yttrandefriheten, men
              samtidigt ger uttryck för förståelse för den oerhörda kränkning
              som publiceringarna innebar och att de aldrig borde ha gjorts.
            </seg>
          </u>
          <u xml:id="i-f528c0017c012c7b-162" prev="i-f528c0017c012c7b-141" who="Q4692974">
            <seg xml:id="i-6RVt7oXRsyypvyfjymWYoy">
              Herr talman! Ett ledord i FN:s miljöarbete är hållbar utveckling.
              Innebörden är att staters utveckling och utvinningen av naturtillgångar
              måste vara hållbar. Detta innebär att den måste vara hållbar ur
              ett globalt perspektiv och med avseende på kommande generationers
              förmåga att tillfredsställa sina behov. Här finns en grundläggande
              tanke om rättvis fördelning av jordens resurser. I dag är det
              inte så. Den rika femtedelen av världens befolkning förbrukar
              80 % av resurserna.
            </seg>
          </u>
          <u xml:id="i-f528c0017c012c7b-163" prev="i-f528c0017c012c7b-141" who="Q4692974">
            <seg xml:id="i-5yxwMjN5Rf4zZAHRELmd3e">
              Frågan om miljön är kopplad till frågan om fattigdom. För att
              komma till rätta med miljöproblemen och de därtill kopplade säkerhetsrelaterade
              problemen måste vi också hantera de stora problemen med fattigdomen.
              De två områdena är tätt sammankopplade, inte bara geografiskt
              utan också säkerhetspolitiskt.
            </seg>
          </u>
          <u xml:id="i-f528c0017c012c7b-164" prev="i-f528c0017c012c7b-141" who="Q4692974">
            <seg xml:id="i-WzfjGRaTnVxz9k326rBKCL">
              Problemen löses inte genom att den starke hugger för sig. De
              löses enbart och bäst genom multilateralt samarbete, genom att
              likt statsmännen som satt på rad i den gamla Hep Stars-sången
              arbeta för en bättre, rättvisare och säkrare värld tillsammans
              för en värld där framtiden tas på högsta allvar.
            </seg>
          </u>
          <note xml:id="i-Kn95TPaaQapohrWprwYRum">
            I detta anförande instämde Jörgen Johansson (c).
          </note>
          <note type="speaker" xml:id="i-XAJtorjJghdxkmX61Rftk5">
            Anf. 7 LOTTA HEDSTRÖM (mp):
          </note>
          <u xml:id="i-f528c0017c012c7b-165" next="i-f528c0017c012c7b-203" who="Q517960">
            <seg xml:id="i-Ab4yRH1ocby9k56Pg99BXv">
              Herr talman, kolleger i riksdagen, ärade åhörare och lyssnare
              på läktaren! I de kulturbrytande tider vi lever i nu måste man
              våga ta ställning. Alla manas vi ut på banan, och ingen kan mer
              huka i bekväma eller invanda positioner. Vad är rätt? Vad är fel?
              Vad är ont? Vad är gott? Visst ska det fram.
            </seg>
          </u>
          <u xml:id="i-f528c0017c012c7b-166" prev="i-f528c0017c012c7b-165" who="Q517960">
            <seg xml:id="i-Q3gcKtN3ucJBdrgyvWtRWW">
              Men emellanåt kostar det på att skapa sig ett ställningstagande.
              Emellanåt är det svårt att ha en tydlig svartvit åsikt. Särskilt
              vanskligt blir det om vi inte ens riktigt vet vad vi ska ta ställning
              för eller emot. Inte är det väl något primitivt vi eller dom som
              gäller i världen just nu?
            </seg>
          </u>
          <u xml:id="i-f528c0017c012c7b-167" prev="i-f528c0017c012c7b-165" who="Q517960">
            <seg xml:id="i-TqzXjLbMarMFG2AwBrtFjt">
              Men är det en debatt om yttrandefrihet, som Folkpartiet absolut
              vill att stormen runt de danska karikatyrerna ska handla om? Kanske
              är det en debatt om fallerad invandringspolitik som vi har sett
              blossa upp de senaste veckorna? Eller är det en debatt av konsekvenserna
              av USA:s invasionskrig och fortsatta intervenering i Irak och
              hela Mellanösterns politiska landskap och det USA-hat som det
              har drivit upp? Kanske ska vi återigen pröva hur viktig makten
              över oljereserverna är som förklaringsgrund till våldsamma skeenden.
              Den stora energikrisen på den här planeten bankar allt kraftigare
              på ödets dörr. Till det ska jag be att få återkomma.
            </seg>
          </u>
          <u xml:id="i-f528c0017c012c7b-168" prev="i-f528c0017c012c7b-165" who="Q517960">
            <seg xml:id="i-K4pzoCiB4YZvByRQAgYMbf">
              Eller ska man kanske koka ned det hela till det klassiska problemet
              med unga adrenalinstinna män som inte låter sig tyglas av mer
              modererande krafter? Några menar att det är en brytning mellan
              hur demokratiska respektive auktoritära regimer ser på vad en
              regering över huvud taget kan och ska ingripa i. Somliga påstår
              att det är en religiös batalj och några att den är politisk. Yttrandefriheten
              versus religionsfriheten. Slutligen försöker några till och med
              göra gällande att det är ett civilisationskrig öst mot väst, religion
              mot demokrati, kristendom mot islam. Men nej!
            </seg>
          </u>
          <u xml:id="i-f528c0017c012c7b-169" prev="i-f528c0017c012c7b-165" who="Q517960">
            <seg xml:id="i-VK7iX9943rANRL8xyEewH2">
              Åtminstone kan många av oss förenas i att krisen visst är det
              en förtroendekris kan sägas handla om hur man ser på våld som
              medel att uttrycka sin åsikt eller förverkliga sina mål.
            </seg>
          </u>
          <u xml:id="i-f528c0017c012c7b-170" prev="i-f528c0017c012c7b-165" who="Q517960">
            <seg xml:id="i-W78zJD4Qxzb95Nv86vW3WY">
              Ska man då över huvud taget redovisa sitt partis funderingar
              i den här så kallade Muhammedkrisen, när man vad man än säger
              kommer att riskera mothugg och kanske skapa nya konfliktytor?
              Det är ju dessutom jobbigt att lyssna till dem som vrålar på uppställning
              i olika tonarter. Mycket behagligare är det med dem som intar
              en mildrande, modererande, icke-agitatorisk ställning. Det gäller
              till exempel den unge kristne Jakob Dalunde gjorde på Medborgarplatsens
              manifestation mot rasism och diskriminering i lördags eller som
              författaren Tariq Ramadan från Schweiz gör. Han sade i P 1 i veckan:
            </seg>
          </u>
          <u xml:id="i-f528c0017c012c7b-171" prev="i-f528c0017c012c7b-165" who="Q517960">
            <seg xml:id="i-899t3nHvhLFARNNADEdZ13">
              Vi vinner tillsammans eller så förlorar vi tillsammans och det
              är upp till oss att välja. Vi måste säga stopp innan vi tappar
              kontrollen över utvecklingen. Extremisterna på båda sidor måste
              stoppas nu.
            </seg>
          </u>
          <u xml:id="i-f528c0017c012c7b-172" prev="i-f528c0017c012c7b-165" who="Q517960">
            <seg xml:id="i-M2FM6uTXibojuceTP44biT">
              Jag kan bara hålla med. Där har ni mitt ställningstagande i detta.
              Det blir en civilisationernas kamp bara om vi skapar den, och
              den blir självuppfyllande bara i den mån vi göder den. Men då
              förlorar vi alla.
            </seg>
          </u>
          <u xml:id="i-f528c0017c012c7b-173" prev="i-f528c0017c012c7b-165" who="Q517960">
            <seg xml:id="i-XiXcZhKJ9MqhxeLfTZRoAT">
              Jag tror helt enkelt att vi måste skära problemet på en annan
              ledd, formulera om vad det rör sig om, till exempel genom att
              se vilka människor, grupper, regeringar och länder som är för
              tolerans. Jag menar också att man behöver se vad som är viktigast
              att ta itu med i en given situation se var det skaver som värst.
            </seg>
          </u>
          <u xml:id="i-f528c0017c012c7b-174" prev="i-f528c0017c012c7b-165" who="Q517960">
            <seg xml:id="i-8ESZAcLksehfhSzebrydsN">
              Då sticker jag ut huvudet igen och säger: Det är inte bristen
              på yttrandefrihet eller bristen på uppställning för yttrandefrihet
              som är värst just nu en annan gång kanske, men inte just i den
              här situationen. Det viktigaste i en värld med allt hastigare
              globaliseringstakt är att åtgärda diskriminering, bristen på tolerans
              mellan människor samt att kritisera och avväpna dem som tar till
              våld, privat eller officiellt.
            </seg>
          </u>
          <u xml:id="i-f528c0017c012c7b-175" prev="i-f528c0017c012c7b-165" who="Q517960">
            <seg xml:id="i-W7QUbxmTNLBaDZ2yF6rNqn">
              Bristen på bra integrering är också väldigt konkret just i Danmark,
              liksom bristen på moskéer och begravningsmöjligheter för muslimer.
              Där skaver det människor ganska illa. I vårt eget land är också
              integrations- och antidiskrimineringspolitiken alltför grovt otillräcklig,
              för att inte tala om vår fram till alldeles nyss nästan havererade
              asylpolitik. I en global värld är en genomtänkt och generös migrationspolitik
              också säkerhetspolitik. Den slutsatsen hoppas jag att UD och regeringen
              till sist nu också drar.
            </seg>
          </u>
          <u xml:id="i-f528c0017c012c7b-176" prev="i-f528c0017c012c7b-165" who="Q517960">
            <seg xml:id="i-RDe6K5CPkuiJUxbDDfsvu6">
              Sedan må vi också söka få förståelse för att det västerländska
              sättet att häckla saker och ting på ett ganska frankt och sekulärt
              sätt kan vara okej och för att regeringar i normalfallet inte
              förväntas tafsa på yttrandefriheten.
            </seg>
          </u>
          <u xml:id="i-f528c0017c012c7b-177" prev="i-f528c0017c012c7b-165" who="Q517960">
            <seg xml:id="i-P9NEv47mfo5B3fi3WF6A7n">
              Upploppen i de franska förorterna i höstas var en upptakt till
              det vi har sett nu och med samma förtecken. Inrikesminister Sarkozys
              tal om slöddret i förorterna visar på den låga respekt han hade
              för sina egna franska medborgare. Vad kunde han då annat vänta
              sig än upplopp?
            </seg>
          </u>
          <u xml:id="i-f528c0017c012c7b-178" prev="i-f528c0017c012c7b-165" who="Q517960">
            <seg xml:id="i-D47VwfJSHQdYdSVJ6Wmot4">
              Vi bör i stället alla arbeta främst för att kollisioner inte
              utnyttjas som förevändning för att främja fortsatt extremism och
              inte heller för ökad medborgarkontroll, inte tolerera våld från
              enskilda eller från staten och inte mot enskilda och inte mot
              samhället.
            </seg>
          </u>
          <u xml:id="i-f528c0017c012c7b-179" prev="i-f528c0017c012c7b-165" who="Q517960">
            <seg xml:id="i-4aEqV3gxUayuCuPhAof1hw">
              Slutsats: Vid sidan av radikala antidiskrimineringslagar och
              en offensiv integrations- men inte assimilationsagenda måste vi
              verkligen främja dialog mellan människor av olika kulturell, religiös
              och etnisk bakgrund. Se hur bra man har jobbat i Fisksätra! Det
              kunde kanske hjälpa till att motverka en destruktiv radikalisering.
            </seg>
          </u>
          <u xml:id="i-f528c0017c012c7b-180" prev="i-f528c0017c012c7b-165" who="Q517960">
            <seg xml:id="i-SR43V93mYWxFEVRgzM4Y4a">
              Herr talman! Medan vi grälar om vad det egentligen är vi grälar
              om och medan några försöker gjuta olja på vågorna och skapa dialogen
              tiger USA. Är det så att den gamla stormakten på fall, med sitt
              enorma budgetunderskott efter all militär upprustning, sitt handelsbalansunderskott,
              men fortfarande med sina 700 militärbaser utplacerade lite varstans
              i världen, ändå verkar i det tysta? Låter de lugnt småfolket gräla
              och bränna ambassader, häda och håna varandra samt skapa allmän
              misstro överallt? I alla fall är det uppenbart att många länder
              hjälper dem i det tysta med överflygningar, med fångtransporter,
              med hemliga fängelser eller med tystnad inför Abu Ghraib och Guantánamo.
            </seg>
          </u>
          <u xml:id="i-f528c0017c012c7b-181" prev="i-f528c0017c012c7b-165" who="Q517960">
            <seg xml:id="i-2XutugTpoMJTE69LNzLEgc">
              Sveriges omvittnade brist på relevant USA-kritik kallas på politiska
              att omhulda den transatlantiska länken. Vi gröna vill omhulda
              den genom att jobba med vanliga amerikaner om till exempel gröna
              jobb, förnybar energi med mera, om vägen ut ur det som numera
              ibland kallas the overstretched empire det överförstorade imperiet.
            </seg>
          </u>
          <u xml:id="i-f528c0017c012c7b-182" prev="i-f528c0017c012c7b-165" who="Q517960">
            <seg xml:id="i-XFW9DraWBsFNnXFaWWqEry">
              USA:s egen kritik mot Iran är dock alltmer tydligt uttalad. Tänker
              de verkligen gå till anfall där, som vissa befarar, när Iran nästa
              månad byter sin oljevaluta från dollar till euro? Vad kommer tysta
              svenska UD att säga då? Valutor och kontroll över energi, mest
              olja, herr talman, är nämligen verkligen säkerhetspolitik i dag.
            </seg>
          </u>
          <u xml:id="i-f528c0017c012c7b-183" prev="i-f528c0017c012c7b-165" who="Q517960">
            <seg xml:id="i-PkWZ9hqNK9Z2zUib6QkSdw">
              Det klassiska säkerhetstänkandet har annars i århundraden fokuserat
              på militär kapacitet och militär lojalitet. Det är fortfarande
              inte helt fel att fråga sig hur det till exempel är med det stora
              och dödliga hyckleriet runt olika länders kärnvapeninnehav. Alla
              vet, men ingen ingriper till exempel mot att Israel troligen har
              400 kärnvapenstridsspetsar och att dessa är riktade mot Iran.
              Samtidigt kritiseras med rätta Nordkorea, Iran, Pakistan och Indien
              för deras innehav.
            </seg>
          </u>
          <u xml:id="i-f528c0017c012c7b-184" prev="i-f528c0017c012c7b-165" who="Q517960">
            <seg xml:id="i-14myYiCR6o6pTMGEunNyjD">
              Det som verkligen krävs är en effektiv och allvarligt menad nukleär
              nedrustning, en åtlydnad av ingångna avtal där man inte gör som
              USA, nämligen bara fokuserar på att inte fler länder ska få skaffa
              kärnvapen.
            </seg>
          </u>
          <u xml:id="i-f528c0017c012c7b-185" prev="i-f528c0017c012c7b-165" who="Q517960">
            <seg xml:id="i-H2hocuh8YEsRnYTvsRNXUH">
              NPT-avtalet stipulerar ju att de som har kärnvapen också ska
              nedrusta och att alla ska underkasta sig inspektioner.
            </seg>
          </u>
          <u xml:id="i-f528c0017c012c7b-186" prev="i-f528c0017c012c7b-165" who="Q517960">
            <seg xml:id="i-YbNMCw6SpT1ZacQX6cYskt">
              Det finns fler vapenslag som är värda att nämnas. Sorgligast,
              herr talman, är de vapen som vårt eget ibland självförhärligande
              land exporterar och fortfarande hävdar är förenligt med god utvecklingspolitik,
              också till länder som bryter mot mänskliga grundläggande rättigheter
              och till länder i pågående konflikter genom ordningen med så kallade
              följdleveranser. Den svensk-amerikanska artillerigranaten Excalibur
              ska, för att nämna ett exempel, användas i den så kallade demokratiuppbyggnaden
              i Irak. Jag tycker, herr talman och fru minister, helt enkelt
              inte att det är bra.
            </seg>
          </u>
          <u xml:id="i-f528c0017c012c7b-187" prev="i-f528c0017c012c7b-165" who="Q517960">
            <seg xml:id="i-NFb1oyKp1NJSSSqNkhStj9">
              Samarbetar gör Sverige militärt också med ibland tveksamma partner.
              Trots att Israel upprätthåller en ockupation, utövar regelrätt
              statsterrorism, är en apartheidstat, inte tillämpar Genèvekonventionen
              för skydd åt civilbefolkning i ockuperade områden, struntar i
              Haagdomstolen som förbjuder det eländiga murbygget och, som sagt,
              smiter från att redovisa sitt kärnvapeninnehav är de en militär
              samarbetspartner för Sverige.
            </seg>
          </u>
          <u xml:id="i-f528c0017c012c7b-188" prev="i-f528c0017c012c7b-165" who="Q517960">
            <seg xml:id="i-SRi73ou9orHG6Rt53f13mh">
              Svenska officerare deltog i fjol i en av Israel anordnad kurs
              om Low Intensity Conflicts och Urban Warfare. Det är ett exempel
              ur högen. Vi kan väl samarbeta med Israel om vad som helst, men
              inte just militära ting.
            </seg>
          </u>
          <u xml:id="i-f528c0017c012c7b-189" prev="i-f528c0017c012c7b-165" who="Q517960">
            <seg xml:id="i-F17thLnpjxzfjYNRC6M1UZ">
              Och, nota bene, jag önskar inget högre än fred i Mellanöstern,
              rättvisa och trygghet för alla dess invånare, två stater och,
              som sagt, inget privat våld, ingen terrorism, inga tanks och inget
              skövlande av människors boende någonstans.
            </seg>
          </u>
          <u xml:id="i-f528c0017c012c7b-190" prev="i-f528c0017c012c7b-165" who="Q517960">
            <seg xml:id="i-5xmTZ4MvmbXPXd9FnjqveD">
              Men om den här förbrytelselistan eller det som Alice Åström tog
              upp i sitt anförande eller samarbetet med Israels militärmakt,
              som verkligen står i vägen för freden, säger Laila Freivalds ingenting
              i sitt i övrigt välvilliga och lagom tal.
            </seg>
          </u>
          <u xml:id="i-f528c0017c012c7b-191" prev="i-f528c0017c012c7b-165" who="Q517960">
            <seg xml:id="i-BbtJJg27y3pvURnnCvGvJX">
              Alfred, 14 år, har däremot fattat vad saker och ting handlar
              om och har tydliga, rimliga åsikter om civilkurage och vapen,
              till exempel klusterbomber. De kan döda åratal efter att de släppts,
              fungerar som minor och lemlästar även civila. De tillverkas av
              svenska vapenföretag. Sverige har dem, använder dem och anser
              inte att det finns skäl att förbjuda dem.
            </seg>
          </u>
          <u xml:id="i-f528c0017c012c7b-192" prev="i-f528c0017c012c7b-165" who="Q517960">
            <seg xml:id="i-85pSR4zu7CrX6ga1QqRVFc">
              Så här säger Alfred: Jag tycker att det är jättetråkigt att det
              ska finnas vapen. Men så är det. Vad kan vi göra för att stoppa
              det här? Varför slösa så mycket pengar på bara skit? Det skulle
              vara mycket bättre om vi kunde satsa på dem som har det dåligt.
              Men i stället ska vi spränga allt och alla. Det är ganska sjukt.
              Jag tycker att vi säger stopp till de här klusterbomberna och
              slutar med all galenskap. Men vad kan jag göra? Jo, jag kan säga
              emot och demonstrera. Jag hoppas att Ungern säger nej till klusterbomberna,
              för då kanske en reaktionskedja startar och då kanske andra länder
              följer med. Jag tror att det behövs bara en som säger ifrån så
              kommer andra att göra det också, som i skolan.
            </seg>
          </u>
          <u xml:id="i-f528c0017c012c7b-193" prev="i-f528c0017c012c7b-165" who="Q517960">
            <seg xml:id="i-N54wnTxVw4h7HTa5PpBNvm">
              Så säger Alfred.
            </seg>
          </u>
          <u xml:id="i-f528c0017c012c7b-194" prev="i-f528c0017c012c7b-165" who="Q517960">
            <seg xml:id="i-PSLjcw2AYrop19S2Cn2dUd">
              Bättre kan det helt enkelt inte sägas. Varför talar så få politiker
              på det här sättet, kära kolleger och ministrar, och varför är
              inte detta svensk politik?
            </seg>
          </u>
          <u xml:id="i-f528c0017c012c7b-195" prev="i-f528c0017c012c7b-165" who="Q517960">
            <seg xml:id="i-6vvavexASPqkrB8WQYzLBF">
              Herr talman! Vill vi verkligen låta den hotfulla globala förtroendekrisen
              läka ut måste vi inte bara avrusta och jobba hemma med icke-diskriminering
              utan också särskilt låta de nya pjäserna på det palestinsk-israeliska
              spelbordet få spela ett nytt spel.
            </seg>
          </u>
          <u xml:id="i-f528c0017c012c7b-196" prev="i-f528c0017c012c7b-165" who="Q517960">
            <seg xml:id="i-EKo2vCnMbSqj8v4BaNu1f6">
              Med Sharon borta, med Arafat borta, med Hamas som nytt statsbärande
              parti efter ett lugnt och legitimt val och med en relativt ny
              palestinsk Fatah-president borde även de svenska moderaterna kanske
              kunna se att något positivt kan växa fram.
            </seg>
          </u>
          <u xml:id="i-f528c0017c012c7b-197" prev="i-f528c0017c012c7b-165" who="Q517960">
            <seg xml:id="i-7qmkKbrL45Xv958Mtqy2MR">
              Visst måste Hamas upp till bevis nu, men palestinierna har i
              detta val verkligen inte röstat för att Israel ska utplånas utan
              för att de vill ha en fungerande administration.
            </seg>
          </u>
          <u xml:id="i-f528c0017c012c7b-198" prev="i-f528c0017c012c7b-165" who="Q517960">
            <seg xml:id="i-MgFwR1mYp9VSDL2JAvyYxJ">
              I morgon börjar en stor global klimatkampanj, Climate Action
              Day. I stället för väpnad, destruktiv kamp mot grannar eller folk
              av olika tro bör den enda värdiga kampen för civilisationen på
              detta klot just nu vara de gemensamma ansträngningarna mot klimatförstöringen.
            </seg>
          </u>
          <u xml:id="i-f528c0017c012c7b-199" prev="i-f528c0017c012c7b-165" who="Q517960">
            <seg xml:id="i-5W7qbjGyKn7kf8xnYz3fqL">
              Orkanerna, skyfallen, torrperioderna, vattenståndet i haven och
              den aldrig tidigare skådade snabba avsmältningen av glaciärer
              vid polerna i en alltmer rubbad global ekologi är påtaglig. Det
              är ett yttre gemensamt dödshot som vi med alla medel måste avvärja.
              Enligt färska rapporter från Englands meteorologer drabbar det
              de fattiga länderna värst.
            </seg>
          </u>
          <u xml:id="i-f528c0017c012c7b-200" prev="i-f528c0017c012c7b-165" who="Q517960">
            <seg xml:id="i-8sQ2vwt2du5Qen9yUiqHM1">
              Vi måste helt enkelt alla koncentrera oss på att satsa samfällt
              och stort på andra energikällor än de gamla fossila, för de drar
              oss i fördärvet.
            </seg>
          </u>
          <u xml:id="i-f528c0017c012c7b-201" prev="i-f528c0017c012c7b-165" who="Q517960">
            <seg xml:id="i-4HZQrpriATDbQNoacJGdV8">
              Ett brett säkerhetsarbete måste omfatta allt från orsaksförebyggande
              och sårbarhetsreducerande till akut hanterande och återuppbyggande
              åtgärder samt en gemensam finansiering av detta. Världsbanken
              måste till exempel sluta att låna ut till dammbyggen, fossila
              projekt och kärnkraft.
            </seg>
          </u>
          <u xml:id="i-f528c0017c012c7b-202" prev="i-f528c0017c012c7b-165" who="Q517960">
            <seg xml:id="i-NE9mKyhCZGaJmLJGSLC7CX">
              Miljöpartiet har dessutom ett nytt och bra förslag för att få
              fart på Kyotoarbetet. I-länder som har ratificerat Kyotoprotokollet
              ska kunna lägga en motsvarande tull eller avgift på import av
              energiintensiva produkter från de i-länder som inte har undertecknat
              protokollet. Då skulle man inte som i dag närmast bestraffas för
              att man tagit ett miljöansvar, utan producenter inom EU får samma
              ekonomiska villkor som snålskjutsåkande USA och Australien, vilka
              inte är med på Kyoto utan har ställt sig vid sidan av vår tids
              mest akuta överlevnadsöverenskommelse.
            </seg>
          </u>
          <u xml:id="i-f528c0017c012c7b-203" prev="i-f528c0017c012c7b-165" who="Q517960">
            <seg xml:id="i-4N98MiXWhRJN8VWNs9NvUu">
              Inse alla att det vi underlåter att göra i dag för att stoppa
              katastrofen i stället bidrar till att vi närmar oss den brytpunkt
              bortom vilken inga vidare åtgärder för att stoppa klimatförstöringen
              är verkningsfulla.
            </seg>
          </u>
          <note type="speaker" xml:id="i-UN7kitr3979zkqLkmYMTF2">
            Anf. 8 Utrikesminister LAILA FREIVALDS (s):
          </note>
          <u xml:id="i-f528c0017c012c7b-204" next="i-f528c0017c012c7b-224" who="Q291648">
            <seg xml:id="i-HWXsrhrxr1MKZipL4v9S4X">
              Herr talman! Jag tycker att Gunilla Carlsson gör rätt när hon
              tar upp och använder mycket av sin tid för att tala om Darfur
              i Sudan. Det är förfärande det som har pågått i detta område med
              konsekvenser av det ohyggligaste slag för människorna där. Jag
              har själv varit där. Jag har sett en del. Det är frustrerande
              att det internationella samfundet inte har kunnat samla sig till
              mer effektiva insatser än man har gjort.
            </seg>
          </u>
          <u xml:id="i-f528c0017c012c7b-205" prev="i-f528c0017c012c7b-204" who="Q291648">
            <seg xml:id="i-LQ3t5R9ydZLdZRQKD5d3Cq">
              Det är positivt att Afrika självt har velat ta ansvar för denna
              konflikt på sin egen kontinent, och det är positivt att EU och
              andra har ställt upp för att göra det möjligt för dem att ta det
              ansvaret. Men det har inte varit tillräckligt.
            </seg>
          </u>
          <u xml:id="i-f528c0017c012c7b-206" prev="i-f528c0017c012c7b-204" who="Q291648">
            <seg xml:id="i-6X2M3JLejPnEJB8UbAW8Wn">
              Men det är inte sant, Gunilla Carlsson, att Sverige inte agerar
              för mer av åtgärder från det internationella samfundet. Sverige
              har tvärtom varit oerhört aktivt i alla internationella organ.
              Vi har tagit initiativ av olika slag för att komma vidare.
            </seg>
          </u>
          <u xml:id="i-f528c0017c012c7b-207" prev="i-f528c0017c012c7b-204" who="Q291648">
            <seg xml:id="i-D1ggC6pVstw9NXCKhri3uS">
              Förhoppningsvis är vi snart framme vid att FN är berett att ta
              ett större ansvar för att stoppa övergreppen i Darfur.
            </seg>
          </u>
          <u xml:id="i-f528c0017c012c7b-208" prev="i-f528c0017c012c7b-204" who="Q291648">
            <seg xml:id="i-H3ybmTUAEJdYJ5qPcd3xXT">
              Vi har samtidigt som vi har arbetat för att det internationella
              samfundet ska ta sitt ansvar tagit vårt eget ansvar. Vi har bidragit
              med resurser, framför allt i form av pengar men också i form av
              människor, för att göra det möjligt för Afrikanska unionen att
              åstadkomma förändringar.
            </seg>
          </u>
          <u xml:id="i-f528c0017c012c7b-209" prev="i-f528c0017c012c7b-204" who="Q291648">
            <seg xml:id="i-R7PfBTxey5Qf3QgXTiw6Rc">
              Gunilla Carlsson säger att Sverige är sämst på militärt deltagande
              i fredsmissioner. Man kan ha olika uppfattningar om saker och
              ting. Man kan hävda olika värderingar. Man kan dra olika slutsatser.
              Men jag kan inte förstå att man kan göra påståenden som är så
              lätta att kontrollera.
            </seg>
          </u>
          <u xml:id="i-f528c0017c012c7b-210" prev="i-f528c0017c012c7b-204" who="Q291648">
            <seg xml:id="i-KVBAZvkvJrHUYMLYHBe5Th">
              Sverige är tillsammans med Danmark störst i Norden på detta område,
              och snart har Sverige dubbelt så många soldater i internationella
              missioner som Norge till exempel. Vi ökar oavbrutet vår närvaro
              i olika sammanhang.
            </seg>
          </u>
          <u xml:id="i-f528c0017c012c7b-211" prev="i-f528c0017c012c7b-204" who="Q291648">
            <seg xml:id="i-Q27VXnYyAEYHgUyHDC1QcK">
              Under året ökar Bosnien, Altea, Kosovo, Kofur, Afghanistan, Isaf,
              Liberia, Unmil, Sudan, Amis. Om det blir aktuellt med Darfur får
              vi ta ställning till det, men vi är beredda att göra det vi anser
              vara viktigt.
            </seg>
          </u>
          <u xml:id="i-f528c0017c012c7b-212" prev="i-f528c0017c012c7b-204" who="Q291648">
            <seg xml:id="i-KA4bkWpFtQLQsLgtcmF7Hm">
              Cecilia Wigström formulerar sig ibland på ett häpnadsväckande
              sätt: Regeringen stänger hemsidor. Regeringen stöder diktaturer.
              Och det här sägs utan minsta argumentering till stöd för dessa
              uttalanden.
            </seg>
          </u>
          <u xml:id="i-f528c0017c012c7b-213" prev="i-f528c0017c012c7b-204" who="Q291648">
            <seg xml:id="i-7vJkKpSuNrkeK4MWFfX7Bz">
              Regeringen stänger inga hemsidor. Och det vet Cecilia Wigström.
              Men genom att stå i riksdagen och påstå det riskerar jag nästa
              gång som jag har att argumentera för och försvara Sveriges yttrande-
              och tryckfrihet att mötas av argumentet att Folkpartiets företrädare
              i riksdagen Cecilia Wigström minsann har talat om för oss att
              regeringen kan stänga hemsidor.
            </seg>
          </u>
          <u xml:id="i-f528c0017c012c7b-214" prev="i-f528c0017c012c7b-204" who="Q291648">
            <seg xml:id="i-4djnDBBhrjxwNNTEtAq2eo">
              Regeringen stänger inga hemsidor. Vi stöder inte diktaturer.
              Vi försöker hitta metoder för att stödja de oppositionella krafter
              som finns i så många länder som behöver vårt stöd för att de ska
              kunna få förändring till stånd i sina länder.
            </seg>
          </u>
          <u xml:id="i-f528c0017c012c7b-215" prev="i-f528c0017c012c7b-204" who="Q291648">
            <seg xml:id="i-E4XyREu2r5Q77UEvo8uWiy">
              Cecilia Wigström efterlyser program för demokratisering av arabländerna,
              som vi har för Vitryssland. Då måste jag påminna Cecilia Wigström
              om att vi sedan länge har mycket mer omfattande program för demokratisering
              i Mellanöstern, i arabländerna, långt utöver det som vi dessbättre
              har fått i gång nu när det gäller Vitryssland.
            </seg>
          </u>
          <u xml:id="i-f528c0017c012c7b-216" prev="i-f528c0017c012c7b-204" who="Q291648">
            <seg xml:id="i-E7zPq1wLoL73TWyTXvQNaa">
              Cecilia Wigström säger att det är bra att vi har uppnått enprocentsmålet
              när det gäller bistånd. Samtidigt gör hon väldigt tydligt och
              klart att Folkpartiet vill att Sverige ska gå med i Nato. Det
              är bra. Det är skönt med tydliga besked. Men det är på tvärs mot
              andra i högeralliansen. Därför är naturligtvis frågan berättigad:
              Vilken säkerhetspolitik kommer högeralliansen att driva om ni
              kommer i regeringsställning?
            </seg>
          </u>
          <u xml:id="i-f528c0017c012c7b-217" prev="i-f528c0017c012c7b-204" who="Q291648">
            <seg xml:id="i-GwhDkEgCNjoF8QbySGZL8h">
              Agne Hansson säger att det är jag som sprider osäkerhet om Sveriges
              säkerhetspolitik och om Natomedlemskap. Nej, Agne Hansson, jag
              är alldeles glasklar. Sverige avser inte att verka för ett medlemskap
              i Nato, och vi argumenterar för varför vi anser att det är en
              omöjlig väg för Sverige att gå om vi vill bibehålla den självständighet,
              den handlingskraft och den trovärdighet som vi har i vår utrikespolitik
              och som dessutom främjar vår säkerhet.
            </seg>
          </u>
          <u xml:id="i-f528c0017c012c7b-218" prev="i-f528c0017c012c7b-204" who="Q291648">
            <seg xml:id="i-2Pm2gkv3vKZkLiPP2PLeg9">
              Hörde inte Agne Hansson vad Cecilia Wigström sade här i dag,
              eller vad Fredrik Reinfeldt tidigare har sagt? Det är de två största
              partierna i högeralliansen, och de vill bli medlemmar i Nato.
              Därför är frågan berättigad: Vad kommer att vara oppositionens
              säkerhetspolitik om ni får möjlighet att bilda en regering? När
              man bildar regering i en koalition måste man kompromissa. Var
              kommer man att kompromissa när det gäller säkerhetspolitiken?
            </seg>
          </u>
          <u xml:id="i-f528c0017c012c7b-219" prev="i-f528c0017c012c7b-204" who="Q291648">
            <seg xml:id="i-Pg9SRFFuqnipPQy3YMqBco">
              Samma osäkerhet råder om biståndet. Agne Hansson tycker också
              att det är bra med bistånd. Men vi vet att det största partiet,
              Moderaterna, vill minska på biståndet. Hur kommer den frågan att
              hanteras om ni kommer i regeringsställning? Vad kommer att kompromissas?
            </seg>
          </u>
          <u xml:id="i-f528c0017c012c7b-220" prev="i-f528c0017c012c7b-204" who="Q291648">
            <seg xml:id="i-D2irjS17EBeCqNwW9uvTLp">
              Holger Gustafsson tar upp frågan om samarbete med USA om mänskliga
              rättigheter och demokrati. Han gör det utifrån en ambitiös utgångspunkt
              att vi där har en stormakt som det finns anledning att samarbeta
              med i den gemensamma uppgiften att försöka verka för en bättre
              respekt för mänskliga rättigheter och för en demokratiutveckling.
              Jag delar den uppfattningen. USA är oerhört viktigt att ha med
              i arbetet när det gäller att få respekt för mänskliga rättigheter
              och för att få en demokratisk utveckling i världen där det brister
              i det avseendet.
            </seg>
          </u>
          <u xml:id="i-f528c0017c012c7b-221" prev="i-f528c0017c012c7b-204" who="Q291648">
            <seg xml:id="i-XcicxwEg1Vs6gdr92zHKRz">
              Jag tror att den nya ambassad som vi skapar i Washington skapar
              möjligheter för att öppna en arena där Sverige kan utnyttja sin
              erfarenhet, sin kunskap och det förtroende som vi har. Att göra
              det i världens stormakt, i dess huvudstad, tror jag ger oss unika
              möjligheter att utnyttja nya kanaler för att verka för demokratisering
              och respekt för mänskliga rättigheter.
            </seg>
          </u>
          <u xml:id="i-f528c0017c012c7b-222" prev="i-f528c0017c012c7b-204" who="Q291648">
            <seg xml:id="i-EeqNxj76YdSLrBV6zNcAy7">
              Alice Åström och Lotta Hedström tar upp den andra sidan av problematiken
              med USA, nämligen att vi upplever att USA inte alltid är den starka
              företrädaren för respekt för mänskliga rättigheter. Och det är
              ett faktum att vi har en pågående dialog med USA om tolkning av
              folkrätten, humanitärrätten och den internationella rätten över
              huvud taget. Och det är ingenting som vi sticker under stol med,
              utan i varje sammanhang och i varje dialog och samtal som vi har
              med företrädare för USA är detta väldigt viktiga frågor för Sverige
              att ta upp. Det är de frågor som jag själv alltid tar upp, och
              jag kommer att ta upp dem när jag ganska snart ska träffa Condoleezza
              Rice och vi ska diskutera gemensamma åtgärder. Då kommer jag att
              ta upp den problematik som vi har när det gäller att vi har olika
              syn. Och jag har tagit initiativ till att vi tillsammans med USA,
              där vår nya ambassad kanske kan utgöra en plattform att utnyttja,
              måste utveckla folkrätten och att vi måste bli ense om tolkningen
              av dess regler. Vi kan inte acceptera att man utnyttjar den makt
              man har som ett stort land att göra egna tolkningar av det regelverk
              som är gemensamt för oss allihop.
            </seg>
          </u>
          <u xml:id="i-f528c0017c012c7b-223" prev="i-f528c0017c012c7b-204" who="Q291648">
            <seg xml:id="i-Sc2yHaxN69zJWhhdAV2uEa">
              Holger Gustafsson frågar med anledning av valen i Palestina vilken
              grad av samarbete som vi kan ha med Hamas. Det är inte Hamas som
              vi ska samarbeta med. Vi ska samarbeta med palestiniernas nya
              regering som är vald i demokratiska val. Hur långt vi kan gå och
              på vilket sätt vi kan samarbeta med den regeringen avgörs av hur
              den regeringen tänker driva sin politik. Där är förutsättningarna
              för ett djupt samarbete med den regeringen väldigt tydliga från
              svensk sida, från EU:s sida och, tror jag, från stora delar av
              det internationella samfundet. Låt oss hoppas att det blir möjligt
              att ha ett djupt och bra samarbete för att på det viset verka
              för en fredlig lösning av en konflikt som alla lider av.
            </seg>
          </u>
          <u xml:id="i-f528c0017c012c7b-224" prev="i-f528c0017c012c7b-204" who="Q291648">
            <seg xml:id="i-UtnVXv8mtShYaZBZ6CfkA7">
              Lotta Hedström tar upp många oerhört viktiga frågor. Med den
              tid som jag har kan jag inte säga något annat än att jag delar
              hennes uppfattning i flertalet av dem, inte minst när det gäller
              att alla givetvis ska leva upp till icke-spridningsavtalen och
              löften om nedrustning. Detta är ett område där Sverige är aktivt.
              Vi har tagit initiativ för att säkerställa möjligheter att komma
              tillbaka i en process för att verkligen åstadkomma nedrustning
              och icke-spridning eftersom vi hittills har misslyckats. Detta
              är ett prioriterat område där Sverige har en hög profil och hög
              trovärdighet. Det ska vi utnyttja.
            </seg>
          </u>
          <note xml:id="i-AcmPPmNWFro51c5eNSyL5r" type="speaker">
            Anf. 9 GUNILLA CARLSSON i Tyresö (m):
          </note>
          <u xml:id="i-f528c0017c012c7b-225" who="unknown">
            <seg xml:id="i-2PX5sgaMM82qQozNnHN4K2">
              Herr talman! Sedan drygt ett och ett halvt år har borgerligheten
              här i kammaren och på olika sätt haft diskussioner med utrikesministern
              om hur man ska definiera situationen i Darfur. Vi har från vår
              sida kommit att bli tydliga om att det är ett folkmord. Nu sägs
              det till slut i den utrikespolitiska deklarationen att det är
              det. Jag tror för min del att det hade gjort en väldigt stor skillnad
              om man, låt oss säga, för redan ett år sedan från Sveriges sida,
              från den svenska utrikesministern, hade definierat situationen
              i Darfur som ett folkmord och också agerat i enlighet med detta.
              Men det är ju det som man inte har gjort.
            </seg>
          </u>
          <u xml:id="i-f528c0017c012c7b-226" who="unknown">
            <seg xml:id="i-56cLxdaAR9meGWzbjYVNz4">
              Det stämmer, som utrikesministern säger, att Afrikanska unionen
              hade velat ta ett ansvar. Det har bland annat möjliggjort för
              den sudanesiska regeringen att fördröja utomstående inblandning.
              Och dessutom tycker jag att det är cyniskt eftersom alla vet vilken
              komplicerad konflikt och uppgift det är att stoppa övergreppen
              i Darfur. Då är det inte rättvist att lägga allt ansvar på AU.
            </seg>
          </u>
          <u xml:id="i-f528c0017c012c7b-227" who="unknown">
            <seg xml:id="i-ByZZUMj67PPpYqkS7vYMbV">
              Lite hårdraget skulle man kunna säga att när den socialdemokratiska
              regeringen har velat skicka observatörer för att bevaka folkmordet
              har vi velat ha internationella insatser för att stoppa det.
            </seg>
          </u>
          <u xml:id="i-f528c0017c012c7b-228" who="unknown">
            <seg xml:id="i-31944ZMcbbSB3PHfD9DFt2">
              Herr talman! I mitt förra anförande valde jag att fokusera på
              en mycket central utrikespolitisk utmaning. Men det utesluter
              naturligtvis inte att det finns andra frågor som behöver vägledas
              av tydlig moralisk kompass.
            </seg>
          </u>
          <u xml:id="i-f528c0017c012c7b-229" who="unknown">
            <seg xml:id="i-J7d7955VEceKprUc1ASHHQ">
              I globaliseringens tidevarv möts vi av nya hot och utmaningar,
              värderingar som krockar och ibland missförstånd som får orimliga
              konsekvenser eller som utnyttjas. Att värna grundläggande fri-
              och rättigheter och ett närmare samarbete mellan reformkrafter
              framstår som mer fordrande för det internationella samfundet än
              någonsin tidigare.
            </seg>
          </u>
          <u xml:id="i-f528c0017c012c7b-230" who="unknown">
            <seg xml:id="i-PJa16dB8NdxZedQ4Ah1bNs">
              När det gäller karikatyrerna av profeten Muhammed kan jag konstatera
              att de enda som har vunnit på denna konflikt är extremister av
              olika slag. De stora förlorarna är muslimska minoriteter i Europa
              och kristna minoriteter i muslimska länder men också yttrandefriheten.
              Det är därför hela denna situation är så tragisk från början till
              slut. Det som behövs nu är att vi kan arbeta för ömsesidig förståelse
              och öppenhet. Jag tycker för min del att vi har fått ytterligare
              skäl att på alla sätt understödja Turkiets medlemskapsförhandlingar
              med EU.
            </seg>
          </u>
          <u xml:id="i-f528c0017c012c7b-231" who="unknown">
            <seg xml:id="i-AWeuBhH5aRu37fwPPq4FS1">
              I en nära framtid och i vårt närområde går diktaturens Vitryssland
              till presidentval. I Ukraina är det parlaments- och lokalval.
              I detta sammanhang förtjänar det att påminnas om den negativa
              och oroande utvecklingen i Ryssland. Sverige och EU har en extra
              viktig uppgift i att införliva dessa länder i den europeiska säkerhetsarkitekturen
              och att främja en demokratisk utveckling och respekt för de mänskliga
              rättigheterna och etablerande av rättsstat.
            </seg>
          </u>
          <u xml:id="i-f528c0017c012c7b-232" who="unknown">
            <seg xml:id="i-J6uTArYqymFmRo7XQVV9vj">
              I Mellanöstern staplas problemen på varandra, men där ryms samtidigt
              också möjligheter och förhoppningar. Det är en tid av omvälvning
              och oro, där en stark demokratilängtan och hopp om bättre välfärd
              för befolkningen i dessa länder utmanar regimen samtidigt som
              extrema krafter riskerar att utnyttja en mycket skör situation.
              Behovet av gemensamt agerande, inte minst mellan EU och USA, kan
              inte nog understrykas.
            </seg>
          </u>
          <u xml:id="i-f528c0017c012c7b-233" who="unknown">
            <seg xml:id="i-JLNAENjYtkpEs3nFshKNE1">
              Kombinationen av svaga stater och instabila regioner utgör ett
              fortsatt globalt dilemma. Den organiserade brottsligheten, som
              ofta handlar om människo-, vapen- och narkotikahandel utvecklas
              på ett sådant sätt att det görs till ett växande säkerhetspolitiskt
              hot. Miljöföroreningar och den tilltagande kampen om ändliga råvaror
              är andra exempel. Samtidigt är risken för spridning av massförstörelsevapen
              och hoten från den internationella terrorismen mer aktuella än
              någonsin.
            </seg>
          </u>
          <u xml:id="i-f528c0017c012c7b-234" who="unknown">
            <seg xml:id="i-L4LrTRZWGEohbHudAk5HkL">
              I den borgerliga alliansen har vi ägnat föregående år åt fördjupning
              och gemensamma seminarier. Vår slutrapport Sveriges nordiska,
              europeiska och globala engagemang i en föränderlig tid rymmer
              bland annat formuleringar om de centrala frågor som jag har framfört
              här i dag. Men där finns även andra frågor och områden som vi
              ser framför oss den kommande mandatperioden. Där kan utrikesministern
              läsa vår gemensamma formulering om bland annat säkerhetspolitikens
              grunder, precis som Agne Hansson har redogjort för.
            </seg>
          </u>
          <u xml:id="i-f528c0017c012c7b-235" who="unknown">
            <seg xml:id="i-8FrB27FHvX3s7XxKFwkHy5">
              Vi i alliansen är tydliga med vad vi avser, och vi tror att det
              är viktigt på ett område som utrikespolitiken för en god förankring.
              Men vad vill ni, och hur och med vem?
            </seg>
          </u>
          <u xml:id="i-f528c0017c012c7b-236" who="unknown">
            <seg xml:id="i-U26b72dQeJM9QL11tg1nfb">
              I alliansen vill vi lägga grunden för ett nytt förhållningssätt
              för en mer aktiv och engagerad utrikespolitik som ska präglas
              av tydliga värderingar och målsättningar.
            </seg>
          </u>
          <u xml:id="i-f528c0017c012c7b-237" who="unknown">
            <seg xml:id="i-9b6ZsEsNAYWp4Dt78PWzg2">
              Som Miljöpartiets Peter Eriksson konstaterade i Ekots lördagsintervju
              har inte Socialdemokraterna egen majoritet i riksdagen. Det förtjänar
              att upprepas, för det verkar vara många socialdemokrater som inte
              känner till det. Det ska därför bli spännande att ta del av den
              gemensamma utrikespolitiska plattform som Socialdemokraterna,
              Miljöpartiet och Vänsterpartiet förväntas presentera inför valet.
              Det är synnerligen oklart hur regeringen och samarbetspartierna
              ska lösa de fundamentala frågorna om ett starkt och väl fungerande
              EU-samarbete, svensk säkerhetspolitik och Natosamarbetet, en utvecklad
              transatlantisk länk men också svenskt deltagande i fredsfrämjande
              uppgifter i Afghanistan.
            </seg>
          </u>
          <u xml:id="i-f528c0017c012c7b-238" who="unknown">
            <seg xml:id="i-NWQkF7NDCHiEKy8PdqDWd8">
              Herr talman! Med all respekt för utrikesministern kanske Sverige
              vid en vänstermajoritet i nästa val får se Lars Ohly som utrikesminister.
              Jag tillhör dem som inte tror att det vare sig skulle gagna vårt
              lands intressen eller världens utveckling.
            </seg>
          </u>
          <note type="speaker" xml:id="i-X5veGpwbkXo4GdSdpQc8E9">
            Anf. 10 CECILIA WIGSTRÖM (fp):
          </note>
          <u xml:id="i-f528c0017c012c7b-239" next="i-f528c0017c012c7b-247" who="Q4990503">
            <seg xml:id="i-6AGQFYBYPckyjDG1CyD1w9">
              Herr talman! Om Laila Freivalds personligen har varit involverad
              i att stänga ned Sverigedemokraternas hemsida får vi nog inte
              svar på förrän KU-förhören har hållits. Lars Leijonborg gjorde
              ju en anmälan av Laila Freivalds för att ta reda på just detta
              ministerns involverande. Men en sak är tydlig, nämligen att regeringen
              står bakom att Säpo och UD-tjänstemän har tryckt på för att stänga
              ned hemsidor. Laila Freivalds har ansvar för de tjänstemän som
              jobbar på Utrikesdepartementet. Vad tycker du? Var det rätt agerat
              av den tjänsteman som du har ansvar för?
            </seg>
          </u>
          <u xml:id="i-f528c0017c012c7b-240" prev="i-f528c0017c012c7b-239" who="Q4990503">
            <seg xml:id="i-U43Q1igasoouy4VNpP8EdS">
              Muhammedkrisen handlar om en mängd olika saker på många olika
              arenor i olika länder. Men vi måste ha demokrati som rättesnöre
              när vi ska svara på olika frågor som ställs i krisen. När Sverige
              som enda land i Europa censurerar hemsidor blir det fokus på det
              här i denna debatt.
            </seg>
          </u>
          <u xml:id="i-f528c0017c012c7b-241" prev="i-f528c0017c012c7b-239" who="Q4990503">
            <seg xml:id="i-QSNESMsbNRXnWZG4VUEyvR">
              Det är kanske så att regeringen har tagit för mycket intryck
              av Alice Åström. Hon står här och säger att yttrandefrihet inte
              får bli rätt att häda. Jo, man har rätt att häckla Jesus och man
              har rätt att häckla Muhammed i en demokrati! Jag förstår inte
              varför Jyllands-Posten hade lust att göra det, men man har rätt
              att göra det. Och jag förstår upprördheten bland muslimer. De
              har rätt att demonstrera, precis som när kristna demonstrerade
              utanför Ecce Homo -utställningen.
            </seg>
          </u>
          <u xml:id="i-f528c0017c012c7b-242" prev="i-f528c0017c012c7b-239" who="Q4990503">
            <seg xml:id="i-P6a9eSyBcKuDKS4akH1bvR">
              Vi ska inte förstora konflikten. Det är några små grupper nere
              i arabvärlden som utnyttjar detta för sina syften. Men den måste
              bli en väckarklocka för oss. De här grupperna riskerar att växa
              och att få fler efterföljare. Människor i arabvärlden har bara
              två alternativ i dag, nämligen att antingen tycka om de sekulära
              diktaturer som styr där eller att dra sig till de religiösa diktaturerna
              och fundamentalisterna. Då måste vi se till att de får ett annat
              alternativ ett demokratiskt alternativ.
            </seg>
          </u>
          <u xml:id="i-f528c0017c012c7b-243" prev="i-f528c0017c012c7b-239" who="Q4990503">
            <seg xml:id="i-WiWpvLmgqAJ3NgnNqZRhNK">
              Jag frågade Laila Freivalds efter ett demokratiprogram för arabvärlden,
              och då får jag beskedet att vi redan ger mycket bistånd dit ned.
              Det vet jag, men det jag efterfrågar är just ett sådant demokratiprogram
              som vi har haft för Vitryssland, som är inriktat på möten mellan
              människor. Den stora majoriteten muslimer delar våra värderingar;
              de vill också leva i fred och i demokrati. Vi måste knyta kontakter
              tillsammans för att stärka demokratin i arabvärlden.
            </seg>
          </u>
          <u xml:id="i-f528c0017c012c7b-244" prev="i-f528c0017c012c7b-239" who="Q4990503">
            <seg xml:id="i-MqEtt1mbq48zQ1kDtiMraQ">
              Jag fick inte heller besked på frågan om vad Sverige kommer att
              svara FN. Kommer vi att ställa upp och skydda FN-personalen i
              Irak och på så sätt bidra till kampen mot terrorismen?
            </seg>
          </u>
          <u xml:id="i-f528c0017c012c7b-245" prev="i-f528c0017c012c7b-239" who="Q4990503">
            <seg xml:id="i-AizbFnawD5hLeQEHxVd4zT">
              Laila Freivalds säger att jag är fräck när jag påstår att regeringen
              stöder diktaturledare. Men det gör ni ju! Sverige har fortfarande
              biståndsprogram till diktaturer i Laos och Vietnam. Det är inte
              att rakryggat stå upp för demokrati; det är att stödja de här
              diktaturerna. Så är det bara. Avbryt det biståndet! Ge oss gärna
              det beskedet i den här debatten.
            </seg>
          </u>
          <u xml:id="i-f528c0017c012c7b-246" prev="i-f528c0017c012c7b-239" who="Q4990503">
            <seg xml:id="i-AUBYd2NvhBmc735TSG1qbM">
              När det gäller Nato är vi tydliga från Folkpartiets sida med
              vad vi tycker. För att Sverige ska få inflytande, för att vi ska
              vara solidariska med de grannländer som är med och för att vi
              ska kunna ha ett tätt samarbete med USA vill vi gå med i Nato.
              Vi är tydliga med var vi står. Vi gör ingenting bakvägen. Vi är
              också tydliga med att vi vet att våra alliansbröder och -systrar
              inte riktigt delar vår uppfattning. Innan vi har en majoritet
              bland partierna och bland svenska folket som vill gå med i Nato
              är det inte aktuellt.
            </seg>
          </u>
          <u xml:id="i-f528c0017c012c7b-247" prev="i-f528c0017c012c7b-239" who="Q4990503">
            <seg xml:id="i-BifppWpADWrzAnim5pyM9Z">
              Men vi har en annan, mer akut fråga. Den gäller hur vi ska hantera
              EU-medlemskapet. Miljöpartister är trevliga i mystofflor, men
              de är faktiskt globaliseringsfientliga och EU-motståndare. Vänsterpartiet
              håller på att bli en liten sekt som också vill ta Sverige ut ur
              EU. Hur blir det? Ni ska ju släppa in de här partierna i regeringen
              efter valet. Vilken politik kommer ni att föra om ni skulle vinna?
              Kommer Sverige att lämna EU då? Det är en akut och viktig fråga
              som vi behöver få reda på här i dag.
            </seg>
          </u>
          <note type="speaker" xml:id="i-3pP5Gne9UPrgBz1NraKy5y">
            Anf. 11 HOLGER GUSTAFSSON (kd):
          </note>
          <u xml:id="i-f528c0017c012c7b-248" next="i-f528c0017c012c7b-256" who="Q5777750">
            <seg xml:id="i-7qLu8PRKZmPP7W2UZUgtCk">
              Herr talman! Jag vill först säga tack till utrikesministern för
              kommentarerna på de frågor som jag ställde. Några svar kan jag
              inte säga att det var, men det var ändå kommentarer. Jag är tacksam
              för det.
            </seg>
          </u>
          <u xml:id="i-f528c0017c012c7b-249" prev="i-f528c0017c012c7b-248" who="Q5777750">
            <seg xml:id="i-QDLavygnxRczfZLy5DvYK2">
              Jag vill emellertid säga något om en del av kommentarerna. Utrikesministern
              sade att vi inte ska samarbeta med Hamas utan med regeringen.
              Det var beskedet. Då vill jag peka på att Hamas faktiskt har större
              majoritet i deras regeringskonstellation än vad Socialdemokraterna
              har i den svenska, och nog håller vi Socialdemokraterna ansvariga
              för utrikespolitiken i Sverige. Det var därför ett billigt sätt
              att försöka komma undan. Jag ställde även en fråga om vad utrikesministern
              menar med att Hamas ska erkänna Israel på sikt. Vad innebär det
              egentligen? Det kräver en förklaring i nästa inlägg.
            </seg>
          </u>
          <u xml:id="i-f528c0017c012c7b-250" prev="i-f528c0017c012c7b-248" who="Q5777750">
            <seg xml:id="i-AN3A8BntnxcK4QVuGzDDJj">
              Sedan vill jag gärna ha svar på frågan hur utrikesministern ser
              på Rysslands vilja att styra sina grannländer. Det är ett mycket
              påtagligt problem för oss alla.
            </seg>
          </u>
          <u xml:id="i-f528c0017c012c7b-251" prev="i-f528c0017c012c7b-248" who="Q5777750">
            <seg xml:id="i-LRACz3ew8Qp3mrbVX9xend">
              Herr talman! Låt mig gå vidare och säga att Kristdemokraterna
              hellre vill se inkludering än exkludering i den globala världspolitiken,
              det vill säga att vi tror på den fria handelns ekonomiska och
              politiska vinster. Vi ser också stora fördelar med dialog och
              öppenhet med icke-demokratiska stater, men det finns en gräns
              där våra värden och värderingar kränks. Ibland måste vi därför
              våga säga stopp även om det kostar ekonomiskt.
            </seg>
          </u>
          <u xml:id="i-f528c0017c012c7b-252" prev="i-f528c0017c012c7b-248" who="Q5777750">
            <seg xml:id="i-UJD7y4DdfjTsHuyYCPoCLQ">
              Demokratiska stater har ansvaret att inte acceptera diktaturernas
              systematiska brott mot mänskliga rättigheter. Då är det fel att
              föreslå ett hävt EU-embargo mot vapenexport till Kina. Då är det
              fel att utse Libyen till ordförande för FN:s arbete kring mänskliga
              rättigheter. Då är det fel att låta Fidel Castro och socialdemokratiska
              regeringar i EU bestämma när den kubanska oppositionen ska få
              besöka EU-ländernas ambassader på Kuba.
            </seg>
          </u>
          <u xml:id="i-f528c0017c012c7b-253" prev="i-f528c0017c012c7b-248" who="Q5777750">
            <seg xml:id="i-YMa5JJYG9zadTAHQnCdRgH">
              Herr talman! Jag vill fokusera på ett Kinaproblem som bör uppröra
              hela världen. I Kina finns ett stort antal slavarbetsläger, laogai
              jag reserverar mig för uttalet där kinesiska medborgare bestraffas
              genom så kallad omskolning genom arbete. Fångarna tvingas slavarbeta
              under mycket hårda villkor. För dem som inte uppnår kraven väntar
              misshandel och tortyr. Varorna som tillverkas i lägren exporteras
              till hela världen.
            </seg>
          </u>
          <u xml:id="i-f528c0017c012c7b-254" prev="i-f528c0017c012c7b-248" who="Q5777750">
            <seg xml:id="i-9Mz1niJs9Sv8R9Nw1k6cCF">
              En amerikansk frivilligorganisation har i åratal ägnat sig åt
              att kartlägga och uppmärksamma förekomsten av dessa arbetsläger.
              De uppskattar att det i dag finns minst ett tusen laogai i Kina
              minst ett tusen läger. Fru utrikesminister! Känner ni till detta?
              Känner ni till lägren? Om svaret är ja vad har regeringen gjort
              för att lägren ska stängas?
            </seg>
          </u>
          <u xml:id="i-f528c0017c012c7b-255" prev="i-f528c0017c012c7b-248" who="Q5777750">
            <seg xml:id="i-EHVCdvaNkwA5EiMRpk3FDm">
              I USA finns sedan länge en lagstiftning som förbjuder import
              av varor som produceras av slavarbetare. Finns det en sådan lagstiftning
              i Sverige? Om svaret är nej varför finns den inte? Om svaret är
              ja hur fungerar den? I USA har både senaten och representanthuset
              hållit utfrågningar om slavarbetet i laogai . Det förekommer också
              uppgifter om handel med människoorgan från dessa laogai -slavar.
              Fru utrikesminister! Känner ni till debatten i USA? Jag är tacksam
              för svar på den frågan.
            </seg>
          </u>
          <u xml:id="i-f528c0017c012c7b-256" prev="i-f528c0017c012c7b-248" who="Q5777750">
            <seg xml:id="i-UKsHPdDf2wSJzSKCrt2XCn">
              Herr talman! Kristdemokraternas partiledare Göran Hägglund har
              nominerat Kubas mest framstående oppositionspolitiker, Oswaldo
              Payá, till Nobels fredspris. Vi anser att Sverige måste omformulera
              politiken gentemot Kuba och utgå från kubanernas rätt till ett
              liv i frihet och demokrati. Den svenska regeringen har pratat
              och pratat med Kubas diktator i decennier. Kuba är fortfarande
              en benhård diktatur, och de som inte begriper det har antingen
              tappat sin demokratiska kompass eller kanske aldrig haft någon.
              Fru utrikesminister! Hur tänkte ni när ni beslutade er för att
              låta diktatorn bestämma vilka kubaner Sverige ska inbjuda till
              vår egen ambassad på Kuba?
            </seg>
          </u>
          <note type="speaker" xml:id="i-T3d1HkQy4eDZdzn7iyxgNW">
            Anf. 12 ALICE ÅSTRÖM (v):
          </note>
          <u xml:id="i-f528c0017c012c7b-257" next="i-f528c0017c012c7b-263" who="Q4354173">
            <seg xml:id="i-9c1sUK7pF8ixMmXPF9acTa">
              Herr talman! Det finns ett par saker i det som utrikesministern
              sagt som jag skulle vilja kommentera. Jag tycker att det är bra
              att regeringen fortfarande är så tydlig när det gäller nej till
              Natomedlemskap. Det har en tydlig och stark förankring hos det
              svenska folket, och det är viktigt att ha en säkerhetspolitik
              som är förankrad hos folket. Det är tydligt att svenska folket
              säger klart nej till Natomedlemskap, vilket är mycket positivt.
            </seg>
          </u>
          <u xml:id="i-f528c0017c012c7b-258" prev="i-f528c0017c012c7b-257" who="Q4354173">
            <seg xml:id="i-Tyg43DHiskfihVqbARSMzw">
              Det är också positivt att vi gemensamt nått enprocentsmålet i
              biståndet. Jag skulle dock önska att utrikesministern kommenterade
              det som togs upp om att använda mer av biståndspengarna till militära
              säkerhetsskapande åtgärder och hur regeringen ser på det. Det
              är viktigt när vi tittar på biståndspolitiken och på Afrika, som
              är den mest utsatta regionen i världen.
            </seg>
          </u>
          <u xml:id="i-f528c0017c012c7b-259" prev="i-f528c0017c012c7b-257" who="Q4354173">
            <seg xml:id="i-8TXfCU677QWxrfSSprwQ7U">
              Konflikten i Sudan har varit uppe i debatten, och där kan jag
              bara instämma i beklagandet att ingenting hänt tidigare. Samtidigt
              är det viktigt att betona möjligheterna för Afrikanska unionen
              att få göra en insats och ett försök. Det är också ur en demokratiaspekt
              viktigt att de får vara med, påverka och ta ansvar för sin region.
              Det har dock inte skett tillräckligt, och jag hoppas därför att
              den FN-insats som nu ser ut att komma till stånd blir stark och
              kan hindra det som händer i Sudan. Det är även viktigt när vi
              tänker på Afrika som en kontinent med krig och konflikter där
              hundratusen människor dött.
            </seg>
          </u>
          <u xml:id="i-f528c0017c012c7b-260" prev="i-f528c0017c012c7b-257" who="Q4354173">
            <seg xml:id="i-Hyyt8JBhVsgE8PB7F79Q6X">
              Vi får heller inte glömma fattigdomen, svälten och bristen på
              vatten som finns i regionen och där människor dör, barn dör, varje
              dag. För att få ned dödligheten i Afrika, i dessa regioner, handlar
              det inte bara om att lösa konflikter utan också om fattigdomsbekämpning
              och andra biståndsinsatser. Dessutom är det viktigt att inse att
              detta är en region som plundrats av transnationella företag. Det
              gäller till exempel exploateringen av tantal och koltan i östra
              Kongo. I en FN-rapport som lämnades till FN:s säkerhetsråd år
              2002 användes just ordet plundring, och man pekade också ut företag
              och personer. Det är alltså en region som blir av med sina tillgångar
              till företag i väst. Därför är det viktigt att vidta åtgärder
              även mot detta.
            </seg>
          </u>
          <u xml:id="i-f528c0017c012c7b-261" prev="i-f528c0017c012c7b-257" who="Q4354173">
            <seg xml:id="i-VPN1abGPqbbdcQasu7RXX4">
              Herr talman! Jag skulle vilja lyfta fram en aspekt som tyvärr
              tas upp för lite i den utrikespolitiska deklarationen, även om
              jag vet att utrikesministern där delar min uppfattning. Det gäller
              frågan om att lyfta fram kvinnorna och deras situation i världen.
              Det skulle vara glädjande att någon gång få en utrikespolitisk
              deklaration som enbart utgick från kvinnoperspektivet och kvinnors
              situation i världen, hur det präglar världen i konflikter och
              fattigdom samt vilka åtgärder man skulle behöva vidta. Jag tror
              att det skulle kunna vara en väckarklocka för många av oss.
            </seg>
          </u>
          <u xml:id="i-f528c0017c012c7b-262" prev="i-f528c0017c012c7b-257" who="Q4354173">
            <seg xml:id="i-AFGnYtDn4ptnk6n5XPXVnf">
              Fattigdomen i världen har ett ansikte. Det är en kvinnas ansikte.
              Framför allt är det en ung kvinnas ansikte. Vi ser att det i människohandeln,
              den sexuella exploateringen, är kvinnor och barn som blir utsatta.
              Vi känner till kvinnors situation i konflikter när de blir drabbade
              som krigsoffer. Vi vet också att kvinnors kunskap och åsikter
              inte tas till vara tillräckligt vid konfliktlösning och vid andra
              åtgärder. Det handlar också om kvinnors situation när det gäller
              sexuell och reproduktiv hälsa regeringen tar upp resolution 1325
              när det gäller det militära och när det gäller kvinnor i konflikter.
              Det tar regeringen upp, också sexuell och reproduktiv hälsa. Men
              det skulle kanske vara välgörande att få en utrikespolitisk deklaration
              med det perspektivet från början till slut. Jag tror att det skulle
              kunna vara en väckarklocka för väldigt många av oss.
            </seg>
          </u>
          <u xml:id="i-f528c0017c012c7b-263" prev="i-f528c0017c012c7b-257" who="Q4354173">
            <seg xml:id="i-UjNEuNb1fPZFp3Uom5dLra">
              Jag vill till slut bara kommentera frågan om bilderna. Folkpartiets
              Cecilia var uppe här och sade att Vänsterpartiet tyckte att man
              inte skulle ha rätt att häda och kränka och att det är just det
              man har enligt lagstiftningen. Men då handlar det om att kunna
              hålla två tankar i huvudet samtidigt. För mig och för Vänsterpartiet
              är det väldigt tydligt att det är otänkbart att ändra lagstiftningen
              och inskränka tryck- och yttrandefriheten. Men det är också lika
              otänkbart att inte ta ställning och att inte säga att man tycker
              att bilderna är felaktiga, att de kränker och att det här inte
              är något positivt. Vi måste också våga tänka tanken. Det finns
              faktiskt en bild från 1930-talet som föreställer en rabbin, en
              jude, som har en bomb på huvudet, när man ville utpeka judar som
              terrorister och hot i världen. Det är en bild som är otänkbar
              att publicera i dag, och vi bör kanske fundera på vad bilden som
              publicerades egentligen var ute efter att visa. Det är viktigt
              att ta avstånd men försvara tryckfriheten. Framför allt är det
              viktigt att ha respekt och ansvar i demokrati och tryckfrihet.
            </seg>
          </u>
          <note type="speaker" xml:id="i-FUpys6Jy78NagU28ZGwZ4j">
            Anf. 13 AGNE HANSSON (c):
          </note>
          <u xml:id="i-f528c0017c012c7b-264" next="i-f528c0017c012c7b-272" who="Q4692974">
            <seg xml:id="i-7CoVy54dSbXCTpMNJtPx7R">
              Herr talman! Jo, utrikesministern, jag har hört vad Fredrik Reinfeldt
              har sagt, och det är viktigt, därför att Moderaterna står bakom
              den säkerhetspolitiska doktrinen. Det gör inte Folkpartiet. Jag
              vet vad han har sagt, och jag vet vad alliansen tillsammans har
              kommit överens om.
            </seg>
          </u>
          <u xml:id="i-f528c0017c012c7b-265" prev="i-f528c0017c012c7b-264" who="Q4692974">
            <seg xml:id="i-4rTgM4iNwPJquExp1Nkfsq">
              Natofrågan kommer inte att väckas i en ny regering så länge det
              inte finns en bred folklig förankring för en förändring eller
              en bred politisk majoritet för det. Det här är kloka ord, för
              man inser vikten av bred samsyn i säkerhetspolitiken. Jag beklagar,
              men jag tycker inte att jag ser den klokskapen hos utrikesministern.
              Jag frågade nämligen om utrikesministern anser att det är viktigt
              för Sverige med en bred samsyn i säkerhetspolitiken, men det svarar
              hon inte på. Hon fortsätter att polemisera och sprida lögnen att
              vi i alliansen är oense om säkerhetspolitiken. Det är vi inte.
              Det är inte sant, så nu kan ni från regeringens sida lägga av
              med att angripa oppositionen på den punkten.
            </seg>
          </u>
          <u xml:id="i-f528c0017c012c7b-266" prev="i-f528c0017c012c7b-264" who="Q4692974">
            <seg xml:id="i-DPxyvwRDXpfVC16AeSRNMG">
              Jag blev förvånad över formuleringen i utrikesdeklarationen,
              därför att det här står i bjärt kontrast till utrikesministerns
              föregångare på den här posten, Anna Lindh. Hon ledde förhandlingarna
              fram till den nuvarande säkerhetspolitiska doktrinen. Jag var
              med i de förhandlingarna. Hon var mycket angelägen om att skapa
              bredast möjliga samsyn om säkerhetspolitiken. Det är tydligen
              andra vindar som blåser i toppen på UD nu. Men tro inte, utrikesministern,
              att det går att hantera säkerhetspolitiska grunder lite hur som
              helst och som man själv vill! Det ger inte stabilitet. Det ger
              inte trovärdighet i utlandet. Svara på min fråga: Anser utrikesministern
              att det finns ett värde i en bred samsyn i utrikespolitiken, eller
              är det Miljöpartiet och Vänsterpartiet tillsammans med en eventuell
              socialdemokratisk regering som ensamma ska forma säkerhetspolitiken
              i framtiden?
            </seg>
          </u>
          <u xml:id="i-f528c0017c012c7b-267" prev="i-f528c0017c012c7b-264" who="Q4692974">
            <seg xml:id="i-UsRcKEJTvRhXXUfxVxqwtu">
              Herr talman! Ett Sverige med självförtroende och framtidstro
              kan vara med och bidra till fred och säkerhet i världen. Inte
              minst genom medlemskapet i EU kan vi åstadkomma mycket. Men det
              kräver att vi tar vara på den möjligheten, bildar allianser för
              vår sak och är aktiva och lämnar följa-John-principen. Sverige
              ska vara en konsekvent röst för ett smalare och vassare EU och
              ägna större kraft åt globala frågor, stora, övergripande frågor
              som brottslighet, fred, säkerhet och miljö.
            </seg>
          </u>
          <u xml:id="i-f528c0017c012c7b-268" prev="i-f528c0017c012c7b-264" who="Q4692974">
            <seg xml:id="i-Kwq1CVu5is2o1JXopwvVCF">
              Med utgångspunkt från individens rättigheter ska vi ställa oss
              på offrens sida när övergrepp begås. Politisk hänsyn får aldrig
              ta över i kampen för mänskliga rättigheter. Den kampen får aldrig
              tystna.
            </seg>
          </u>
          <u xml:id="i-f528c0017c012c7b-269" prev="i-f528c0017c012c7b-264" who="Q4692974">
            <seg xml:id="i-MRNZ4WAHu3Feg4UmKwgZ9X">
              Centerpartiet vill se Sverige tala klarspråk med USA när mänskliga
              rättigheter träds för när, som i fallet med egyptierna. Vi vill
              se ett konsekvent agerande i EU för vapenembargot mot Kina. Vi
              vill se tydliga besked till Putin om det som sker mot människorna
              i Tjetjenien. Vi vill se och höra att det som sker i Darfur är
              ett folkmord och hanteras därefter. Det finns utrymme, utrikesministern,
              för att lägga betydligt mer glöd på de här frågorna än att sprida
              misstankar och misstänkliggöra oppositionen, som står bakom en
              bred samsyn i den svenska säkerhetspolitiken.
            </seg>
          </u>
          <u xml:id="i-f528c0017c012c7b-270" prev="i-f528c0017c012c7b-264" who="Q4692974">
            <seg xml:id="i-DJGEg9CEVsV6mpN3BKBMgo">
              Herr talman! Spridningen av massförstörelsevapen utgör ett annat
              stort hot mot internationell fred och säkerhet. Det vacklande
              stödet för NPT-avtalet, särskilt i fråga om icke-spridning, inger
              oro. Det är beklagligt att USA och Frankrike söker sig bort från
              det senast gällande avtalet från år 2000.
            </seg>
          </u>
          <u xml:id="i-f528c0017c012c7b-271" prev="i-f528c0017c012c7b-264" who="Q4692974">
            <seg xml:id="i-DTqtUjsNn9NG7x76Z6Y1vk">
              Kraftfulla ansträngningar där Sverige bidrar i ett arbete för
              att stoppa denna oroande hotbild är mycket angeläget. Politiskt
              samförstånd måste sökas för att återupprätta NPT-avtalet. Avtalet
              bör stärkas när det gäller nedrustning och icke-spridning och
              tidigare åtaganden fullföljas. Provstoppsavtalet som ännu inte
              trätt i kraft måste ratificeras, och USA måste förmås att stoppa
              sina planer på ett nationellt missilförsvar.
            </seg>
          </u>
          <u xml:id="i-f528c0017c012c7b-272" prev="i-f528c0017c012c7b-264" who="Q4692974">
            <seg xml:id="i-Mpmu7woeBmCxpQjyJwLe7A">
              Herr talman! Det finns en del kvar att göra för ökad fred och
              säkerhet i världen. Ta den chansen, utrikesministern!
            </seg>
          </u>
          <note type="speaker" xml:id="i-L1ScHXV2czva7br1Cws6M4">
            Anf. 14 LOTTA HEDSTRÖM (mp):
          </note>
          <u xml:id="i-f528c0017c012c7b-273" next="i-f528c0017c012c7b-286" who="Q517960">
            <seg xml:id="i-QKiH853n3Bu1card8Gmruc">
              Herr talman! Tack, fru utrikesminister, för nöjaktiga svar i
              förra omgången! Jag talade ganska mycket om klimat då, och nu
              ska jag säga något om mat.
            </seg>
          </u>
          <u xml:id="i-f528c0017c012c7b-274" prev="i-f528c0017c012c7b-273" who="Q517960">
            <seg xml:id="i-E8uQZ4sU1iqXSe5EDiFuHb">
              Knappt tio år återstår till 2015, det år då fattigdomen och hungern
              i världen ska ha halverats, om nu det första av FN:s åtta millenniemål
              verkligen kommer att uppnås. Men enligt de senaste rapporterna
              från FN:s livsmedelsorganisation FAO är det kanske bara Sydamerika
              och Västindien som verkligen kommer att kunna nå dit.
            </seg>
          </u>
          <u xml:id="i-f528c0017c012c7b-275" prev="i-f528c0017c012c7b-273" who="Q517960">
            <seg xml:id="i-EPXhhJnfmoBnbp9zX8GCDN">
              Det här målet är övergripande, och det påverkar alla andra mål,
              som exempelvis grundskoleutbildning för alla, ökad jämställdhet
              eller minskad barnadödlighet. Att bekämpa svälten är alldeles
              centralt för all annan utveckling. Men det kräver en helhetssyn
              där inte frågan om tillgången på mat ses som en isolerad eller
              teknisk företeelse. FAO hävdar också att det finns tillräckligt
              med mat för att alla här på jorden ska kunna äta sig mätta.
            </seg>
          </u>
          <u xml:id="i-f528c0017c012c7b-276" prev="i-f528c0017c012c7b-273" who="Q517960">
            <seg xml:id="i-jjYTa4GdhmJz6zFdqs4VP">
              90 % av svältdöden inträffar inte heller i krig eller katastrofer,
              även om jag verkligen förstår allt som har sagts om Darfur här
              i dag, utan den inträffar under helt vardagliga förhållanden som
              följd av kronisk undernäring. Hunger är ett systemfel det är inbyggt
              men det går att ändra, för det är människoskapat. Det är nämligen
              den politiska viljan att utrota svälten som saknas. Vem som helst
              förstår att det är ohållbart och ett förödande misslyckande för
              hela mänskligheten att det här får fortgå årtionde efter årtionde.
            </seg>
          </u>
          <u xml:id="i-f528c0017c012c7b-277" prev="i-f528c0017c012c7b-273" who="Q517960">
            <seg xml:id="i-MFKXvbsakdCDVisxLfNRaL">
              Men vi ser ljumheten även här på hemmaplan. Vårt borgerliga block
              visar till exempel i sitt nya utrikespolitiska program hur lite
              de anser att frågan är värd. Stödet för en permanent katastroffond
              inom FN, som de vill verka för är naturligtvis bra, men vad mer
              finns det? Vem tycker inte att samtidigt måste det internationella
              samfundet också på allvar ta itu med orsakerna till de ständiga
              svältkatastroferna på den afrikanska kontinenten? Men vilka är
              då orsakerna? Vad vill man egentligen göra?
            </seg>
          </u>
          <u xml:id="i-f528c0017c012c7b-278" prev="i-f528c0017c012c7b-273" who="Q517960">
            <seg xml:id="i-VkKirjfchkbuRXtdyozb9A">
              Jag tycker att Folkpartiet är fullständigt ute och cyklar när
              Cecilia Wigström nu säger att Miljöpartiet är globaliseringsfientligt.
              Vad det handlar om är ju att identifiera var makten ligger. Bra
              globalisering sätter människors rättigheter före till exempel
              maktens och de rika storföretagens rättigheter, Cecilia Wigström.
            </seg>
          </u>
          <u xml:id="i-f528c0017c012c7b-279" prev="i-f528c0017c012c7b-273" who="Q517960">
            <seg xml:id="i-W6YErq633QGHHBnEczB6us">
              Vi i Miljöpartiet arbetar nu för att lyfta upp frågan om svält
              och hunger väsentligt högre på dagordningarna. Som mitt fina märke
              visar sätter vi global rättvisa och nollsvält som en verklig huvudpunkt
              i vår valplattform, och vi har många förslag för en global nollsvältsvision.
              Ingen människa ska behöva svälta, och mat är en mänsklig rättighet
              som politiker bär ansvar för.
            </seg>
          </u>
          <u xml:id="i-f528c0017c012c7b-280" prev="i-f528c0017c012c7b-273" who="Q517960">
            <seg xml:id="i-W2bEA7KAb9j5ETMmTAD7h1">
              Till exempel krävs en möjlighet att klaga när ens rättigheter
              kränks, men ett tilläggsprotokoll om ekonomiska, sociala och kulturella
              rättigheter saknas nu till den stora FN-konventionen. I det här
              viktiga kravet har regeringen vänt från att ha varit direkt avvisande
              till att nu vara svagt ljum. Jag hoppas att vi med regeringens
              hjälp får ett arbete för ett sådant tilläggsprotokoll.
            </seg>
          </u>
          <u xml:id="i-f528c0017c012c7b-281" prev="i-f528c0017c012c7b-273" who="Q517960">
            <seg xml:id="i-W8h8bNomkaMGJFANb1ZaDM">
              Erfarenheterna visar också tydligt på att om mammor har tillgång
              till resurserna i fattiga familjer kommer det alla till godo.
              Därför är att främja kvinnors delaktighet och att flytta fram
              kvinnors styrkepositioner en oerhört viktig del i lösningen på
              de flesta av världens problem, mer än att se kvinnor som svaga
              offer.
            </seg>
          </u>
          <u xml:id="i-f528c0017c012c7b-282" prev="i-f528c0017c012c7b-273" who="Q517960">
            <seg xml:id="i-GNgVszmxLYjigACCfrne5D">
              Mikrolån specialsydda för kvinnor, kooperativt småskaligt företagande,
              landsbygdsutveckling och prioritering av lokala, uthålliga jordbruk
              för hemmakonsumtion samt en aktiv fördelningspolitik inom utvecklingsländerna
              är några av de viktiga långsiktiga åtgärderna mot svält.
            </seg>
          </u>
          <u xml:id="i-f528c0017c012c7b-283" prev="i-f528c0017c012c7b-273" who="Q517960">
            <seg xml:id="i-7j2GHf6mReLVVd5TPAbzqj">
              Vatten är en annan av mina paradfrågor, herr talman. Det gläder
              mig verkligen att utrikesutskottet nu har kommit fram till samma
              insikt om att vattenresurserna lika mycket är säkerhetspolitik
              som de är livsmedel nr 1 i världen. Särskilt glad blev jag av
              att höra på Agne Hansson, som jag tror är både äldst och mest
              passionerad i Centerpartiet för det här och mest radikal.
            </seg>
          </u>
          <u xml:id="i-f528c0017c012c7b-284" prev="i-f528c0017c012c7b-273" who="Q517960">
            <seg xml:id="i-SGiGc5xLtyr92jpHWHoBqW">
              Slutligen måste vi också reda ut hur vi får mer pengar för att
              uppnå millenniemålen. Det kostar 121 miljarder dollar totalt i
              år för alla länder. Jämför nu, snälla åhörare, siffran 121 miljarder
              dollar med vad världens militärutgifter år 2004 enligt Sipri uppgick
              till, ca 1 000 miljarder dollar, och minns från mitt förra inlägg
              vad Alfred sade om att göra något bra i stället för att lägga
              pengarna på vapen!
            </seg>
          </u>
          <u xml:id="i-f528c0017c012c7b-285" prev="i-f528c0017c012c7b-273" who="Q517960">
            <seg xml:id="i-ND1qXTFtMD2rKEFyP5QmEN">
              Världens skeva handelspolitik, Cecilia Wigström, är helt klart
              en av de huvudsakliga orsakerna till svält och fattigdom. Den
              påverkar direkt livsmedelsuveräniteten i ett land liksom möjligheten
              att i lugn och ro bygga upp en egen förädlingsindustri till exempel,
              som vi gjorde i vårt land i början av förra seklet. Självklart
              måste WTO förändras radikalt och snarast.
            </seg>
          </u>
          <u xml:id="i-f528c0017c012c7b-286" prev="i-f528c0017c012c7b-273" who="Q517960">
            <seg xml:id="i-3NDYMCKxnkU3wm8cyRtTL1">
              Tolerans, dialog, nedrustning och antidiskriminering, visst,
              men först ett rejält mål mat.
            </seg>
          </u>
          <note type="speaker" xml:id="i-NWiMBQtjdFkxa4RgzV3dK6">
            Anf. 15 Utrikesminister LAILA FREIVALDS (s):
          </note>
          <u xml:id="i-f528c0017c012c7b-287" next="i-f528c0017c012c7b-294" who="Q291648">
            <seg xml:id="i-T9S9otbisLF3rUxxkCPUUq">
              Herr talman! Jag tackar Gunilla Carlsson för alliansens gemensamma
              broschyr om utrikes- och säkerhetspolitiken. Men, Gunilla Carlsson,
              problemet är ju att trycket i den här borgerliga pamfletten knappt
              hade torkat innan Fredrik Reinfeldt ändå gick ut och talade om
              Natomedlemskap. Och i dag fortsätter Cecilia Wigström att säga
              rakt ut att Sverige bör gå med i Nato. Den behöver spridas till
              alliansens medlemmar och läsas av dem så att vi får någon ordning
              på den här frågan. Jag undrar hur allvarligt det egentligen är
              att några, Cecilia Wigström framför allt, väljer att driva den
              här frågan här i debatten i riksdagen och provocera Centerpartiet
              och Kristdemokraterna.
            </seg>
          </u>
          <u xml:id="i-f528c0017c012c7b-288" prev="i-f528c0017c012c7b-287" who="Q291648">
            <seg xml:id="i-GE42ybAMsvcRTEHLqV3eET">
              Till Agne Hansson vill jag säga att Socialdemokraterna anser
              det oerhört viktigt att ha en bred uppslutning kring Sveriges
              utrikespolitik och säkerhetspolitik. Jag kan också med stor tillfredsställelse
              konstatera att så är fallet i de allra flesta frågor. Men just
              i denna fråga sker det nu en provokation från moderater och centerpartister
              i förhållande till deras egna samarbetspartner och i förhållande
              till den breda överenskommelse som vi har i den här frågan.
            </seg>
          </u>
          <u xml:id="i-f528c0017c012c7b-289" prev="i-f528c0017c012c7b-287" who="Q291648">
            <seg xml:id="i-9bvRtcgSrW1nNpGqny9pRf">
              Gunilla Carlsson säger sedan lite tillspetsat att Moderaterna
              vill skicka soldater till Darfur medan regeringen skickar observatörer.
              Vi har ingenting emot att skicka soldater till Darfur. Tvärtom
              tycker vi att det behövs fler soldater för att klara det, men
              det behövs ett internationellt mandat för detta. Det verkar på
              något vis förbigå Gunilla Carlssons föreställning. Hon har något
              slags föreställning att om man har makt ska man utnyttja den oberoende
              av om man har ett internationellt mandat som grundar sig på folkrätten
              och den internationella rätten. Det kan jag aldrig acceptera.
              Och observatörer handlar det inte om när det vi gör i Sudan och
              Darfur kostar hundratals miljoner kronor. Så dyra är inte observatörerna.
            </seg>
          </u>
          <u xml:id="i-f528c0017c012c7b-290" prev="i-f528c0017c012c7b-287" who="Q291648">
            <seg xml:id="i-EtDSfp17Krxf2fJ26ftHF5">
              Jag håller med Gunilla Carlsson om att de enda som vinner på
              diskussionen om Muhammedbilderna är extremisterna. Men Cecilia
              Wigström uttrycker sig värre och värre. Det är KU som ska ta reda
              på om regeringen har tryckt på för att stänga ned någon hemsida.
              Självklart har regeringen inte gjort det. Ge inte detta argument
              till dem som vill begränsa vår yttrande- och tryckfrihet!
            </seg>
          </u>
          <u xml:id="i-f528c0017c012c7b-291" prev="i-f528c0017c012c7b-287" who="Q291648">
            <seg xml:id="i-AXxGfixrrcLkQoLvd5i8T3">
              Cecilia Wigström vill ha mer av möten mellan människor och ett
              program för att demokratisera arabvärlden. Mycket av det arbetet
              pågår, och Sverige har en ledande roll i detta, inte minst på
              grund av att vi har våra institut i Alexandria och i Istanbul
              som vi använder just för att skapa möten mellan människor. Vi
              har många aktiviteter i Mellanöstern av det slaget.
            </seg>
          </u>
          <u xml:id="i-f528c0017c012c7b-292" prev="i-f528c0017c012c7b-287" who="Q291648">
            <seg xml:id="i-LfnHiqBoGfZCGqdcrUAcG2">
              Det är väldigt mycket av vårt bistånd som vi använder just för
              demokratiprojekt. Och här är, Cecilia Wigström, en annan konfliktfråga.
              Moderaterna vill sänka biståndet i år med 6 miljarder och år 2008
              med 8 miljarder. Vad är det som ska stryka på foten? Är det vårt
              demokratiarbete eller är det vår kamp för att bekämpa hiv/aids
              och fattigdomen i Afrika? Även detta är en fråga där vi behöver
              få ett svar från högeralliansen om vad det är som gäller.
            </seg>
          </u>
          <u xml:id="i-f528c0017c012c7b-293" prev="i-f528c0017c012c7b-287" who="Q291648">
            <seg xml:id="i-H1DkRg4LPHbisARULURnbc">
              Holger Gustafsson vill ha ett svar på en mycket konkret fråga,
              vad det innebär när vi säger att Hamas på sikt måste erkänna Israel.
              Det beror ju på att Hamas håller på att förvandlas till ett politiskt
              parti. De har tagit steget att delta i valen, men de måste också
              visa att de är beredda att ta de fulla konsekvenserna av det.
              Det är därför kravet i dag riktas mot den nya palestinska regeringen.
              Det är de som måste uppfylla våra krav. Då handlar det inte om
              någonting på sikt, utan det handlar om nu.
            </seg>
          </u>
          <u xml:id="i-f528c0017c012c7b-294" prev="i-f528c0017c012c7b-287" who="Q291648">
            <seg xml:id="i-2TAFfiMVaGXjMhvLGfyYBA">
              Avslutningsvis: Alice Åström kom med en tilltalande och intressant
              idé, att en gång göra en utrikesdeklaration som helt och hållet
              formuleras utifrån ett kvinnoperspektiv. Den tar jag med mig.
            </seg>
          </u>
          <note xml:id="i-2x1aYAYJU8pBnrFJYUZhUM" type="speaker">
            Anf. 16 GUNILLA CARLSSON i Tyresö (m):
          </note>
          <u xml:id="i-f528c0017c012c7b-295" who="unknown">
            <seg xml:id="i-B8VfjwQWN77F8b4fXeAFCZ">
              Herr talman! Nu tycker jag snart att utrikesministern får ge
              sig. Hon väljer att gräla om säkerhetspolitiken och om frågor
              som vi till stor del är rätt så eniga om, att Sverige är djupt
              engagerat och mycket delaktigt i mycket av det som Nato gör i
              dag. Vi från den borgerliga alliansen har sagt att den säkerhetspolitiska
              doktrinen ligger fast.
            </seg>
          </u>
          <u xml:id="i-f528c0017c012c7b-296" who="unknown">
            <seg xml:id="i-CZArAjcqnyjs3Zo4snc4mq">
              Och ska vi börja prata om Sälen kan jag säga att Urban Ahlin,
              sosse och ordförande i utrikesutskottet, vid exakt samma konferens
              sade att han håller med om det allra mesta som Fredrik Reinfeldt
              sade. Det är ingen hemlighet att det finns vissa i en del partier
              som driver på i de här frågorna lite mer än andra. Men reducera
              inte säkerhetspolitiken till att uteslutande bli en fråga om det
              sista steget in i ett medlemskap i Nato!
            </seg>
          </u>
          <u xml:id="i-f528c0017c012c7b-297" who="unknown">
            <seg xml:id="i-3oXY3gxHZ5pUSSsHZenM2W">
              Jag skulle dock också vilja tacka utrikesministern för denna
              sista utrikespolitiska debatt under mandatperioden. Det kommande
              halvåret kommer att bli avgörande för Sudan och de utsatta människorna
              i Darfur. Jag hoppas att FN nu har beslutskapacitet och också
              kan skapa ett bra mandat för att få stopp på det pågående folkmordet
              och att tillräcklig trupp internationellt kan säkerställas.
            </seg>
          </u>
          <u xml:id="i-f528c0017c012c7b-298" who="unknown">
            <seg xml:id="i-6pLMrriQiADFbRSmVR9UP9">
              Jag utgår från att vi i Sverige då är beredda att göra vad vi
              anser vara viktigt vid en eventuell FN-mission och att vi har
              den kapacitet som förväntas för att Sverige ska kunna delta med
              soldater.
            </seg>
          </u>
          <u xml:id="i-f528c0017c012c7b-299" who="unknown">
            <seg xml:id="i-6TMKfCiJrt8cCoyM1iLkfz">
              Under det kommande halvåret kommer det att bli upp till bevis,
              men jag noterar och tycker att det är synd att utrikesministern
              inte tydligt har sagt att Sverige är berett att ta sin del av
              ansvaret och bidra med trupp för att gagna säkerhet, fred och
              utveckling även i Darfur.
            </seg>
          </u>
          <note type="speaker" xml:id="i-3eU2aXY4FHT7jqfzbsrL47">
            Anf. 17 CECILIA WIGSTRÖM (fp):
          </note>
          <u xml:id="i-f528c0017c012c7b-300" next="i-f528c0017c012c7b-305" who="Q4990503">
            <seg xml:id="i-31wqwyKxmqmSnuVNpS1scZ">
              Herr talman! Jag tycker inte om vad du säger, men jag är beredd
              att gå i döden för din rätt att säga det så sade Voltaire.
            </seg>
          </u>
          <u xml:id="i-f528c0017c012c7b-301" prev="i-f528c0017c012c7b-300" who="Q4990503">
            <seg xml:id="i-KLBStLPpzw1zixdozgmKr3">
              I Sverige har vi yttrandefrihet, men den kan begränsas, och det
              gäller när det är hets mot folkgrupp. Det prövar vi i domstol.
              Men i stället för att göra en anmälan av hemsidan det kunde regeringen
              ha gjort går man direkt och utövar påtryckningar för att den ska
              stängas ned, för att få människor att utöva självcensur. Lag måste
              styra i vårt land. Det är domstolar som avgör gränsen för yttrandefriheten
              i Sverige.
            </seg>
          </u>
          <u xml:id="i-f528c0017c012c7b-302" prev="i-f528c0017c012c7b-300" who="Q4990503">
            <seg xml:id="i-J9peQXqaszCBcR2k9gn5Fn">
              Det allvarliga med det som Laila Freivalds och regeringen har
              gjort handlar ju om att göra som våldsverkarna, dra alla över
              en kam, dra alla muslimer över en kam, dra alla danskar över en
              kam, dra alla svenskar över en kam. Regeringen har ingenting att
              be om ursäkt för. Regeringen är inte ansvarig för vad Sverigedemokraterna
              gör. Ni spelar våldsverkarna i händerna på detta sätt.
            </seg>
          </u>
          <u xml:id="i-f528c0017c012c7b-303" prev="i-f528c0017c012c7b-300" who="Q4990503">
            <seg xml:id="i-PSRAbhBhFh3u5otSNcCbKH">
              Jag har också i den här debatten tagit upp fler sätt på vilka
              regeringen inte sätter demokrati och mänskliga rättigheter i centrum.
              Det gäller demokratiprogram i Mellanöstern. Jag vill inte ha ett
              vanligt biståndsprogram. Jag vill ha ett Vitrysslandsprogram med
              kontakter människor emellan. Ni pratar om Istanbulinstitutet.
              Det ville ni ju stänga förra mandatperioden. Det var Alf Svensson,
              som sitter här i kammaren, som slogs för att det skulle vara kvar.
            </seg>
          </u>
          <u xml:id="i-f528c0017c012c7b-304" prev="i-f528c0017c012c7b-300" who="Q4990503">
            <seg xml:id="i-3imK9m4TeaBr9VJwqRjc8d">
              Frågan om Irak i FN har jag inte heller fått besked om. Från
              Folkpartiets sida är vi tydliga. Vi ska ställa upp och skydda
              FN i Irak för att bekämpa terrorismen. Vi är också väldigt tydliga
              från Folkpartiets sida med att inget bistånd ska ges till diktaturer
              och att svensk trupp ska till Darfur. Hotta upp EU-aktiviteten!
              Jag hade gärna velat ha ett besked från utrikesministern, en liten
              uppläxning av Bosse Ringholm och ett besked om huruvida vi kommer
              att vara kvar i EU nästa mandatperiod, om ni vinner valet.
            </seg>
          </u>
          <u xml:id="i-f528c0017c012c7b-305" prev="i-f528c0017c012c7b-300" who="Q4990503">
            <seg xml:id="i-RWzHxpBHi6CoQr5AxpxNSo">
              Nej, sätt mänskliga rättigheter i centrum och inse: Vi i Sverige
              är inte starka själva. Vi behöver samarbete med andra i Europa
              och i USA.
            </seg>
          </u>
          <note type="speaker" xml:id="i-L2YTVonVEuGpNHBKdEYz8m">
            Anf. 18 HOLGER GUSTAFSSON (kd):
          </note>
          <u xml:id="i-f528c0017c012c7b-306" next="i-f528c0017c012c7b-312" who="Q5777750">
            <seg xml:id="i-2qH3AncmraV7RWx5QbkAED">
              Herr talman! Cecilia Wigström provocerar Kristdemokraterna i
              den här debatten i två avseenden, men det ska vi klara ut inom
              alliansen.
            </seg>
          </u>
          <u xml:id="i-f528c0017c012c7b-307" prev="i-f528c0017c012c7b-306" who="Q5777750">
            <seg xml:id="i-GNq99mqpfnAHcLMA2PmfK9">
              I januari presenterade alliansen för Sverige en gemensam utrikespolitik,
              och den blev omedelbart kritiserad av utrikesministern och utrikesutskottets
              ordförande. Partierna i alliansen påstås vara splittrade i utrikespolitiken.
              Sanningen är förstås den motsatta. Den starka samarbetsförmågan
              och samsynen präglar alliansen, vilket irriterar regeringen. Däremot
              präglas den svenska utrikespolitiken i dag av en splittrad och
              oberäknelig vänsterkartell.
            </seg>
          </u>
          <u xml:id="i-f528c0017c012c7b-308" prev="i-f528c0017c012c7b-306" who="Q5777750">
            <seg xml:id="i-S9zbKxfNNBkR1SRudz19Y9">
              Alliansen har presenterat en gemensam ambitiös utrikespolitik.
              Fru utrikesminister! När kommer vänsterkartellen att presentera
              sin gemensamma utrikespolitik? Jag ställer den frågan igen. Och
              hur stort kommer det kommunistiska inslaget att bli i den politiken?
            </seg>
          </u>
          <u xml:id="i-f528c0017c012c7b-309" prev="i-f528c0017c012c7b-306" who="Q5777750">
            <seg xml:id="i-64uDoNongwric2dAbZears">
              I försvarspolitiken styr och ställer numera Vänsterpartiet och
              Miljöpartiet. Kommer det också att gälla den viktiga utrikes-
              och säkerhetspolitiken? Har utrikesministern läst Vänsterpartiets
              valplattform för 2006? Det är kanske ännu viktigare än att läsa
              alliansens politik. Vänsterpartiet är som vanligt mycket tydligt
              med vad man inte vill att Sverige ska göra.
            </seg>
          </u>
          <u xml:id="i-f528c0017c012c7b-310" prev="i-f528c0017c012c7b-306" who="Q5777750">
            <seg xml:id="i-UzCKVTRs7HYg3UCecbdY1q">
              Däremot vill Vänsterpartiet väldigt gärna fördöma USA och Israel.
              Medan USA nämns fem gånger i texten kritiseras inte en enda namngiven
              diktatur i det här programmet.
            </seg>
          </u>
          <u xml:id="i-f528c0017c012c7b-311" prev="i-f528c0017c012c7b-306" who="Q5777750">
            <seg xml:id="i-T64wWALsnmJo1mCgR3vWjv">
              Fru utrikesminister! Är detta den utrikespolitik som svenska
              folket ska erbjudas i höstens val? Vi är många som vill ha svar
              på den frågan. Det handlar om vårt lands säkerhet och internationella
              trovärdighet.
            </seg>
          </u>
          <u xml:id="i-f528c0017c012c7b-312" prev="i-f528c0017c012c7b-306" who="Q5777750">
            <seg xml:id="i-NSA3eWWjBquUHeUAcjpk7E">
              Socialdemokraternas löften om att hålla Vänstern borta från all
              politik som rör Sveriges internationella relationer och säkerhet
              har brutits gång efter annan. Med er politik kan ingen hjälpas
              vare sig i Sverige eller någon annanstans. Det är nya tider, och
              det är dags för en ny regering. Jag hoppas att utrikesministern
              vid något annat tillfälle har möjlighet att svara på de här frågorna.
              Det är intressant för hela svenska folket, inför valet, att få
              veta hur det ska bli.
            </seg>
          </u>
          <note type="speaker" xml:id="i-GsYKWwucWzsrLvJuq6Cfw5">
            Anf. 19 ALICE ÅSTRÖM (v):
          </note>
          <u xml:id="i-f528c0017c012c7b-313" next="i-f528c0017c012c7b-316" who="Q4354173">
            <seg xml:id="i-7n4J9tdMrArKX1z32K5XVp">
              Herr talman! Jag vill börja med att tacka utrikesministern för
              den här debatten. Jag hoppas nu när vi går in i en valrörelse
              att de internationella frågorna kommer att bli viktiga.
            </seg>
          </u>
          <u xml:id="i-f528c0017c012c7b-314" prev="i-f528c0017c012c7b-313" who="Q4354173">
            <seg xml:id="i-EJy66cMnX4dmskvtRRcctm">
              Tyvärr har det varit flera valrörelser där de internationella
              frågorna inte har varit så mycket på den valpolitiska agendan.
              Men precis som flera har sagt här i debatten är det en globaliserad
              värld där vår säkerhet hör ihop med resten av världen. Vår säkerhet
              hör ihop med fattigdomsbekämpning. Vår säkerhet hör ihop med miljöfrågan.
              Därför är det viktigt att även de utrikespolitiska frågorna kommer
              på agendan under valrörelsen, och det är det svenska folket och
              inte Holger Gustafsson från Kristdemokraterna som kommer att avgöra
              vilket parti som ska få inflytande på vilken politik. Det är det
              svenska folket som på valdagen får en möjlighet att besluta om
              det.
            </seg>
          </u>
          <u xml:id="i-f528c0017c012c7b-315" prev="i-f528c0017c012c7b-313" who="Q4354173">
            <seg xml:id="i-VnkjgWpxXt1n4dWyLvE3q2">
              För Vänsterpartiet är det viktigt att mänskliga rättigheter och
              internationell rätt respekteras. Det är viktigt att respekten
              för folkrätten inte urholkas i takt med styrkan hos landet. Det
              är viktigt att övergrepp när det gäller mänskliga rättigheter
              kritiseras och fördöms var de än sker i världen, när de sker på
              Kuba men också när de sker i Afghanistan av USA, när de sker på
              Guantánamobasen men också när de sker i Nordkorea.
            </seg>
          </u>
          <u xml:id="i-f528c0017c012c7b-316" prev="i-f528c0017c012c7b-313" who="Q4354173">
            <seg xml:id="i-RFSBsbHDh9GzcxdGy6udXQ">
              Mänskliga rättigheter och folkrätt kan bara få ett starkt genomslag
              och ha en betydelse i en demokratiutveckling ifall alla länder
              ska leva efter lika regler och vi öppet vågar kritisera vem som
              än begår övergreppen. Det är en politik som är hållbar för framtiden,
              men tyvärr saknas den alldeles för mycket i dag.
            </seg>
          </u>
          <note type="speaker" xml:id="i-L7ppk5h6HaLt2bzy66vnwQ">
            Anf. 20 AGNE HANSSON (c):
          </note>
          <u xml:id="i-f528c0017c012c7b-317" next="i-f528c0017c012c7b-322" who="Q4692974">
            <seg xml:id="i-48DeF57QvwYxwg7tpqarCu">
              Herr talman! Det är ju utrikesministern som provocerar i fråga
              om de partier som står bakom doktrinen och i fråga om trovärdigheten
              i doktrinen. Det har väl tydligt framgått av mitt agerande här
              i dag.
            </seg>
          </u>
          <u xml:id="i-f528c0017c012c7b-318" prev="i-f528c0017c012c7b-317" who="Q4692974">
            <seg xml:id="i-WSdEcxyDio6rh6dRvtpyVp">
              Jag är trygg med överenskommelsen i alliansen. Det kan utrikesministern
              och Socialdemokraterna också vara. Den säkerhetspolitiska doktrinen
              ligger fast. Jag tackar för beskedet att Socialdemokraterna nu
              tycker att det är viktigt med bred samsyn i säkerhetspolitiken,
              även om det kom sent.
            </seg>
          </u>
          <u xml:id="i-f528c0017c012c7b-319" prev="i-f528c0017c012c7b-317" who="Q4692974">
            <seg xml:id="i-LyFdGkMW1L3UMYLUg8RsNP">
              Den här debatten visar också att det är långt kvar till att Hep
              Stars-låtens dröm om fred på jorden och att alla krig är slut
              har gått i uppfyllelse. Jag har försökt att peka på tre saker
              som är viktiga utifrån Centerpartiets synpunkt.
            </seg>
          </u>
          <u xml:id="i-f528c0017c012c7b-320" prev="i-f528c0017c012c7b-317" who="Q4692974">
            <seg xml:id="i-3wCD49ycY3v3BUFCLuQw4i">
              För det första måste miljö- och energifrågorna föras upp på den
              internationella agendan och tas på allvar.
            </seg>
          </u>
          <u xml:id="i-f528c0017c012c7b-321" prev="i-f528c0017c012c7b-317" who="Q4692974">
            <seg xml:id="i-QcBBumvhunoa8TuhDo9U17">
              För det andra är orättvisorna i världen många och fattigdomen
              är påtaglig. Vi måste arbeta för en värld byggd på mångfald med
              starka institutioner som FN grundad på respekt för folkrätt, demokrati
              och mänskliga rättigheter.
            </seg>
          </u>
          <u xml:id="i-f528c0017c012c7b-322" prev="i-f528c0017c012c7b-317" who="Q4692974">
            <seg xml:id="i-C6BYVuanYo7ZXdwSQXkN1E">
              För det tredje vill jag se ett Sverige som står på en bred och
              stabil säkerhetspolitisk grund, som talar med hög och ljudlig
              stämma i utrikespolitiken, som arbetar för att eliminera massförstörelsevapen
              och terrorhot, som reagerar mot orättvisor och arbetar för en
              hållbar utveckling, för fred, för nedrustning och för värnet om
              demokratin.
            </seg>
          </u>
          <note type="speaker" xml:id="i-9WRo5N7WEJ7RsfRxEbpSxP">
            Anf. 21 LOTTA HEDSTRÖM (mp):
          </note>
          <u xml:id="i-f528c0017c012c7b-323" next="i-f528c0017c012c7b-326" who="Q517960">
            <seg xml:id="i-MDMtsMQqQzZbYXttrmUi9a">
              Herr talman! Jag vill tacka allihop för en spänstig debatt. Jag
              tror att man kan säga att det underliggande temat i dag har varit
              en utvidgad säkerhetspolitik. Många av våra inlägg kan sammanfattas
              i det. Därför vill jag ge två kommentarer på det området.
            </seg>
          </u>
          <u xml:id="i-f528c0017c012c7b-324" prev="i-f528c0017c012c7b-323" who="Q517960">
            <seg xml:id="i-BfifgdEo83s6TiHK6FXMx4">
              Ministern efterlyste alla partiers ståndpunktstagande i Natofrågan.
              För mitt parti tror jag att man kan säga att vi med viss svårighet
              men dock skulle kunna samarbeta med socialdemokrater, centerpartister
              och kristdemokrater vad gäller den klassiska säkerhetspolitiken.
              Men det skulle vara omöjligt med Folkpartiet och Moderaterna.
              Så ser det ut för oss.
            </seg>
          </u>
          <u xml:id="i-f528c0017c012c7b-325" prev="i-f528c0017c012c7b-323" who="Q517960">
            <seg xml:id="i-T6PkSiqTphLWWQNgiderbf">
              Däremot är säkerhetspolitik något mycket mer. Framför allt menar
              vi att det handlar om en mobilisering för den stora klimatkatastrofen.
              Jag är väldigt ledsen att så få har nämnt den. Man har snuddat
              vid den i centerkommentarerna, men i övrigt verkar inte människor
              ha insett hur stort det är. Det är väldigt beklagligt. Många ute
              i världen och i samhället har förstått vilket stort hot vi har
              framför oss allihop. Det finns vid sidan av hotet från terrorism,
              massvält, massflyktingsituationer.
            </seg>
          </u>
          <u xml:id="i-f528c0017c012c7b-326" prev="i-f528c0017c012c7b-323" who="Q517960">
            <seg xml:id="i-9T4p3vhvgTexcAQYr15A6c">
              Den breda säkerhetspolitiken kräver stor mobilisering. Den kräver
              mycket tolerans och mycket samarbete. Den kräver att vi identifierar
              vad som är värst.
            </seg>
          </u>
          <note type="speaker" xml:id="i-DbwaHpcp9U5UVktjgpmRV4">
            Anf. 22 URBAN AHLIN (s):
          </note>
          <u xml:id="i-f528c0017c012c7b-327" next="i-f528c0017c012c7b-344" who="Q3369220">
            <seg xml:id="i-E17rpSRFRbiY9dnTPUAcXa">
              Herr talman! Jag ber om ursäkt till stenograferna, men jag är
              tvungen att kasta mitt tal och i stället hålla talet på det här
              sättet. Debatten vi hade i dag under första delen av utrikespolitiska
              debatten har varit så pass spännande när det gäller säkerhetspolitik
              och diskussionen om Muhammedkarikatyrerna att jag känner att jag
              måste ha en annan ingång på hela detta tal.
            </seg>
          </u>
          <u xml:id="i-f528c0017c012c7b-328" prev="i-f528c0017c012c7b-327" who="Q3369220">
            <seg xml:id="i-FW3ajGQmzHxVBYS4X1Xyyp">
              Jag har suttit och varit fascinerad över hur en del av riksdagsledamöterna
              i debatten har varit så förblindade av den militära styrkan. Militär
              styrka och stormakt är lösningen på de problem vi står inför.
              Främst har detta varit uttolkat av Cecilia Wigström från Folkpartiet
              men också, men dock inte i lika hög grad, av Gunilla Carlsson
              från Moderaterna.
            </seg>
          </u>
          <u xml:id="i-f528c0017c012c7b-329" prev="i-f528c0017c012c7b-327" who="Q3369220">
            <seg xml:id="i-3fgRSCu74HpXMYkNacc9q9">
              Jag vänder mig mot detta. USA anses av Cecilia Wigström vara
              en god stormakt. Vi behöver för att visa vår lojalitet med USA
              gå med i Nato. Är det verkligen militär styrka som är svaret på
              dagens frågor? Är det krig mot terrorismen, som USA kallar det?
              Kan man verkligen lösa problemet med terrorism med rå militär
              styrka?
            </seg>
          </u>
          <u xml:id="i-f528c0017c012c7b-330" prev="i-f528c0017c012c7b-327" who="Q3369220">
            <seg xml:id="i-4oc4ZdxHDvPdU4GX48DqZb">
              Är det demokratiseringen i Mellanöstern som vi tvingar fram med
              militär styrka? Kan det problemet vi har nu med Muhammedkarikatyrerna
              lösas med militär styrka? Nej. Dagens frågor har helt andra svar.
              Det som Folkpartiet och Moderaterna ropar efter är svar på frågor
              som fanns för lång tid sedan.
            </seg>
          </u>
          <u xml:id="i-f528c0017c012c7b-331" prev="i-f528c0017c012c7b-327" who="Q3369220">
            <seg xml:id="i-ULMgeYiSFhaNv2EpsXHpPq">
              Jag är fascinerad över att ingen i den här debatten har tagit
              upp det som jag tycker är det mest självklara svaret på Muhammedkarikatyrerna
              och demokratiseringen i Mellanöstern. Det är Turkiets medlemskap
              i Europeiska unionen.
            </seg>
          </u>
          <u xml:id="i-f528c0017c012c7b-332" prev="i-f528c0017c012c7b-327" who="Q3369220">
            <seg xml:id="i-BUGb9kyDyY1pbaQrJ9AnGR">
              Låt mig förklara hur jag tänker. Vad är en stormakt? Vad är definitionen
              på stormakt? Det måste rimligen vara möjligheten att påverka andra
              länder att göra förändringar och att anpassa sig efter det som
              stormakten vill.
            </seg>
          </u>
          <u xml:id="i-f528c0017c012c7b-333" prev="i-f528c0017c012c7b-327" who="Q3369220">
            <seg xml:id="i-JGCcFEKKMUk6BTiQtUAN7v">
              Har USA med sin militära styrka varit framgångsrikt i detta?
              Nej. Har demokratiseringen i Mellanöstern tagit den fart som vi
              alla hoppas på med hjälp av militär styrka? Nej. Har vi i EU som
              världens största handelsblock med en intern marknad, med mänskliga
              rättigheter och demokrati som grund, lyckats påverka vår omvärld?
              Har vi lyckats få länder att ändra sig? Ja.
            </seg>
          </u>
          <u xml:id="i-f528c0017c012c7b-334" prev="i-f528c0017c012c7b-327" who="Q3369220">
            <seg xml:id="i-7J3PEHzyeYbn7EWh1DFTth">
              Vi har nyligen fått tio nya medlemmar i EU som har genomgått
              en enorm reformprocess för att kunna bli medlemmar. Vi har en
              lång rad av länder som vill vara medlemmar av Europeiska unionen.
              EU:s attraktionskraft bidrar till förändringar. Den utvidgningen
              måste fortsätta.
            </seg>
          </u>
          <u xml:id="i-f528c0017c012c7b-335" prev="i-f528c0017c012c7b-327" who="Q3369220">
            <seg xml:id="i-GBEVr1cmd3brk1DmMgJAmh">
              Jag hälsar med glädje deklarationens tydliga besked om att Ukraina
              har ett medlemskapsperspektiv. Jag hälsar med glädje att det finns
              ett stöd i riksdagens utrikesutskott för ett medlemskap för Turkiet.
              Jag kan svårligen hitta något bättre svar till dem som tror på
              att detta är civilisationernas kamp och till de extremister och
              fundamentalister på båda sidor som försöker använda Muhammedkarikatyrerna
              till att blåsa upp en strid.
            </seg>
          </u>
          <u xml:id="i-f528c0017c012c7b-336" prev="i-f528c0017c012c7b-327" who="Q3369220">
            <seg xml:id="i-QLnmnnzt1VhH5Hu4L64a1v">
              Vi måste visa omvärlden att vi inte är en kristen klubb utan
              att Turkiet är hjärtligt välkommen som medlem av Europeiska unionen.
              Med denna attraktionskraft och den öppenheten förändrar vi vår
              omvärld. EU har betydligt större möjligheter att påverka Mellanöstern
              och Nordafrika än USA någonsin kan göra med sin militära styrka
              genom vår positiva attraktionskraft.
            </seg>
          </u>
          <u xml:id="i-f528c0017c012c7b-337" prev="i-f528c0017c012c7b-327" who="Q3369220">
            <seg xml:id="i-UZTiFd1RdzK8T3gg4ywppd">
              Jag säger det igen: Jag är förbluffad över att så många i denna
              debatt har varit så förblindade av den militära styrkan som svar
              på dagens frågor.
            </seg>
          </u>
          <u xml:id="i-f528c0017c012c7b-338" prev="i-f528c0017c012c7b-327" who="Q3369220">
            <seg xml:id="i-SNd8LL1gnA2m13rXH1DGiX">
              Cecilia Wigström kastade ur sig en fråga som jag måste ärligt
              säga inte precis är en tiotusenkronorsfråga att svara på. Kommer
              Sverige att gå ur EU om Vänsterpartiet och Miljöpartiet kommer
              in i regeringen, eller kommer Socialdemokraterna att ta Sverige
              ur EU nästa mandatperiod?
            </seg>
          </u>
          <u xml:id="i-f528c0017c012c7b-339" prev="i-f528c0017c012c7b-327" who="Q3369220">
            <seg xml:id="i-CrENEaBbxb33uRdWYWH3cS">
              Jag kan här garantera att Socialdemokraterna inte sätter sig
              i en regering nästa mandatperiod om det finns ett krav på att
              vi ska lämna Europeiska unionen. Det är klockrent. Skriv ned det
              i protokollet, och kom ihåg det. Vi socialdemokrater kommer inte
              att medverka i en regering som gör att Sverige lämnar Europeiska
              unionen.
            </seg>
          </u>
          <u xml:id="i-f528c0017c012c7b-340" prev="i-f528c0017c012c7b-327" who="Q3369220">
            <seg xml:id="i-M8rV8c63iFqmJinzVfzoLh">
              Cecilia Wigström har fortfarande att svara på frågan som jag
              ställt under hela dagen. Hon har här vurmat över Natomedlemskapet
              och hur lojaliteten med USA ska visas genom att vi ska gå med
              i denna organisation. Ska vi gå med i Nato nästa mandatperiod
              eller inte? Om detta är en oerhört viktig och avgörande fråga
              för Folkpartiet, sätter man sig då i en regering som inte kommer
              att driva kravet på Natomedlemskap? I sådana fall har det bara
              varit munväder från Folkpartiet. Då är ju inte Natomedlemskapet
              en så oerhört viktig fråga som det framställs i den här debatten.
              Vi behöver besked om det.
            </seg>
          </u>
          <u xml:id="i-f528c0017c012c7b-341" prev="i-f528c0017c012c7b-327" who="Q3369220">
            <seg xml:id="i-AbygVhpSG7VLDidmq3T8LK">
              Det är oerhört väsentligt att vi vågar ställa frågorna om hur
              vi ska hantera de hot som vi ställs inför i dag. Jag tror att
              de flesta i utrikesutskottet, där vi haft de här diskussionerna,
              faktiskt inser att svaret på de frågor som vi möter i dag inte
              är militär styrka och Natomedlemskap utan någonting helt annat.
              Det handlar om att utnyttja vårt bistånd på rätt sätt. Det handlar
              om att främja demokrati, att stödja förändringen i Mellanöstern
              och i arabvärlden men inte genom militär styrka utan genom det
              vi har, de verktyg vi har och att använda dem.
            </seg>
          </u>
          <u xml:id="i-f528c0017c012c7b-342" prev="i-f528c0017c012c7b-327" who="Q3369220">
            <seg xml:id="i-Up6cf4FJWDwMFGpdVjFXAu">
              En annan del som vi haft en diskussion om här och som vi faktiskt
              väntar svar på är biståndsnivåerna. Som utrikesministern har sagt
              vill de två största partierna i alliansen ha Natomedlemskap, och
              det största partiet i alliansen vill inte ha de biståndsnivåer
              som Kristdemokraterna och Folkpartiet vill. Vad är det som gäller?
            </seg>
          </u>
          <u xml:id="i-f528c0017c012c7b-343" prev="i-f528c0017c012c7b-327" who="Q3369220">
            <seg xml:id="i-7ADycov2bu1iuxGtLf61UE">
              Efter mig på talarlistan kommer Birgitta Ohlsson och Alf Svensson.
              Dessa två skrev en alldeles utmärkt artikel om behovet av att
              uppnå enprocentsmålet i biståndspolitiken. Naturligtvis är frågan
              till Alf och Birgitta: Vad är det som gäller? Kan ni tänka er
              att ha ert respektive parti med i en allians som inte når upp
              till enprocentsmålet?
            </seg>
          </u>
          <u xml:id="i-f528c0017c012c7b-344" prev="i-f528c0017c012c7b-327" who="Q3369220">
            <seg xml:id="i-bC98Anr5SgccKpkHjyqkB">
              Det sista jag vill beröra är Gunilla Carlssons påhopp på mig
              angående uttalanden i Sälen. Hon säger att jag höll med om det
              mesta som Fredrik Reinfeldt sade om Nato, och det stämmer. Det
              Fredrik Reinfeldt talade om var att Nato hade förändrats, att
              Nato gör goda insatser i FN-ledda operationer, att Sverige deltar
              med soldater vid olika Natomissioner och så vidare. Redan Lena
              Hjelm-Wallén, när hon var utrikesminister, sade att vi ska samarbeta
              med Nato om allt utom vad gäller artikel 5 om ömsesidiga garantier.
              Inget nytt under solen således. Det var det jag talade om för
              Fredrik Reinfeldt och sade: I många stycken kan jag hålla med
              om det du säger. Men, tillade jag, du har missat själva knorren
              i ditt anförande. Är Moderaterna för eller emot ett Natomedlemskap
              nästa mandatperiod? Den frågan har vi ännu inte fått något svar
              på.
            </seg>
          </u>
          <note type="speaker" xml:id="i-4eF78hXnYd7yAogyVMiRsF">
            Anf. 23 CARL B HAMILTON (fp) replik:
          </note>
          <u xml:id="i-f528c0017c012c7b-345" next="i-f528c0017c012c7b-346" who="Q5785982">
            <seg xml:id="i-XiUP3SWiNNxCoz8yeu5vfT">
              Herr talman! Du frågar om Nato. I en borgerlig regering ingår
              fyra partier. Alla de fyra partierna måste vara överens om att
              gå med i Nato. Uttryckt på annat sätt har varje parti i en borgerlig
              regering vetorätt i denna fråga. Så måste det vara, och så var
              det i viktiga frågor förra gången som det var en borgerlig regering.
            </seg>
          </u>
          <u xml:id="i-f528c0017c012c7b-346" prev="i-f528c0017c012c7b-345" who="Q5785982">
            <seg xml:id="i-T4DAxdeBACoNKzZKQUaSy1">
              Sedan talar Urban Ahlin om den positiva attraktionskraft som
              EU har på Turkiet, Ukraina och andra. Jag håller helt med om det.
              Men, Urban Ahlin, den positiva attraktionskraften har du inte
              kunnat förklara ens för de två samarbetspartier som ni stöder
              er på och vars stöd regeringen vilar på. Inte ens på den punkten,
              som för dig är så uppenbar, har du lyckats övertyga dessa som
              på kongress efter kongress fattar beslut om att Sverige ska gå
              ur Europeiska unionen. Lycka till med det först innan du försöker
              läxa upp andra om vad splittring och enighet är för begrepp!
            </seg>
          </u>
          <note type="speaker" xml:id="i-KDBY1zbEuAu6U9gYVgZ5gV">
            Anf. 24 URBAN AHLIN (s) replik:
          </note>
          <u xml:id="i-f528c0017c012c7b-347" next="i-f528c0017c012c7b-349" who="Q3369220">
            <seg xml:id="i-SzUB9jRoipegb4496CAHaZ">
              Herr talman! Carl B Hamilton lyfter fram frågan om EU-medlemskap.
              Kan vi säga att Sverige på något sätt har halkat efter i vårt
              EU-engagemang? Nej, allt det ni skriver i alliansens rapport om
              vad Sverige gör i EU och att vi borde göra mer är egentligen bara
              munväder. Ni kräver mer och mer, men de praktiska förslagen från
              de borgerliga lyser totalt med sin frånvaro. Sverige har varit
              ledande inom EU i att bedriva arbetet med styrkor i samband med
              militära insatser och när det gäller den civila sidan. Vi har
              haft otroligt många engagemang inom Europeiska unionen där vi
              har varit lyckosamma. Det gäller också det konstitutionella fördraget
              och förändringar i det vad gäller miljö och jämställdhet och så
              vidare, det vet Carl B Hamilton. Frågor om EU och Miljöpartiet
              och Vänsterpartiet får du ta med dem.
            </seg>
          </u>
          <u xml:id="i-f528c0017c012c7b-348" prev="i-f528c0017c012c7b-347" who="Q3369220">
            <seg xml:id="i-ACQqXXtARTWVeEAMwvdEfX">
              Vi har under den här mandatperioden i regeringsställning faktiskt
              lyckats att klara av att bedriva ett bra EU-samarbete, som vi
              är stolta över.
            </seg>
          </u>
          <u xml:id="i-f528c0017c012c7b-349" prev="i-f528c0017c012c7b-347" who="Q3369220">
            <seg xml:id="i-EkRDFj9LVJV9mPCUW7LJZJ">
              Jag noterar att Carl B Hamilton redan nu börjar tala om vetorätt
              och om att man måste komma överens i alliansen. Det borgar väl
              inte riktigt för att det blir ett fantastiskt bra samarbete i
              en borgerlig regering om det är så man hanterar sina samarbetspartier.
            </seg>
          </u>
          <note type="speaker" xml:id="i-RukiYCq8YhUJhb1yjgZGMY">
            Anf. 25 CARL B HAMILTON (fp) replik:
          </note>
          <u xml:id="i-f528c0017c012c7b-350" next="i-f528c0017c012c7b-351" who="Q5785982">
            <seg xml:id="i-2eKX693JNKpyhXAY9EWxKX">
              Herr talman! Det handlar om respekt för de olika partier som
              ingår i en regering.
            </seg>
          </u>
          <u xml:id="i-f528c0017c012c7b-351" prev="i-f528c0017c012c7b-350" who="Q5785982">
            <seg xml:id="i-4XqxNdLD8P5vc122moJbRn">
              Urban Ahlin säger att frågan om Miljöpartiets och Vänsterpartiets
              tal om EU-utträde får jag ta med dem. Men ni sitter ihop, och
              det är därför som frågan är intressant. Socialdemokraterna stöder
              sig på partier som vill gå ur EU. Efter att ha suttit i EU-nämnden
              i snart fyra år vill jag hävda att detta stöd har inneburit att
              Socialdemokraterna har blivit mera passiva, frånvarande och splittrade
              både i frågor som kommer upp i EU-nämnden, det vill säga Sveriges
              EU-politik, och som en opinionsbildande kraft i Sverige. Ni är
              ett kraftlöst parti i Europafrågorna.
            </seg>
          </u>
          <note type="speaker" xml:id="i-VJaWKkoLNv24XCaNZSzCKX">
            Anf. 26 URBAN AHLIN (s) replik:
          </note>
          <u xml:id="i-f528c0017c012c7b-352" next="i-f528c0017c012c7b-353" who="Q3369220">
            <seg xml:id="i-MG2joKGuyPNzF1u9tvopkP">
              Herr talman! Jag undrar var vi kan hitta argumenten och fakta
              för det senaste du sade om att vi är kraftlösa i europeisk politik.
              Utrikesutskottet träffade för ett tag sedan Robert Cooper, som
              är Solanas generaldirektör för utrikespolitiken inom EU, och han
              framställde i ett föredrag vid Utrikespolitiska institutet Sverige
              som ett föregångsland i att driva frågor i EU och vara väldigt
              lyckosamt. Det är väl snarare detta som debatten i Europa handlar
              om: Hur kan ett litet land som Sverige ha ett så stort inflytande?
              Det som Carl B Hamilton säger stämmer inte.
            </seg>
          </u>
          <u xml:id="i-f528c0017c012c7b-353" prev="i-f528c0017c012c7b-352" who="Q3369220">
            <seg xml:id="i-EU4uzi3KdJ8sPHGbtUExv3">
              Jag förstår att du oroar dig över Vänsterpartiet och Miljöpartiet
              i en kommande regering, men det gör inte jag. Vi går till val
              på en socialdemokratisk politik, och vi söker mandat för en socialdemokratisk
              politik. För de väljare som tycker att det är bekymmersamt med
              Vänsterpartiet och Miljöpartiet finns ett väldigt enkelt alternativ:
              Rösta på Socialdemokraterna så får ni en socialdemokratisk politik.
              Du söker mandat för att vara i en allians av fyra partier. Det
              gör inte vi; vi söker mandat för en socialdemokratisk regering.
            </seg>
          </u>
          <note type="speaker" xml:id="i-STrEHrFK1cTa3PRR7a665F">
            Anf. 27 ALF SVENSSON (kd) replik:
          </note>
          <u xml:id="i-f528c0017c012c7b-354" next="i-f528c0017c012c7b-355" who="Q944795">
            <seg xml:id="i-AdPixNKQS126TJ1zBUa1kX">
              Herr talman! Urban Ahlin talar om rå militär styrka. Jag vet
              inte vem som står för att vilja ha någonting sådant. Sedan kan
              man inte komma ifrån att i den utrikespolitiska deklarationen
              ändå finns en viss tilltro till militär styrka. Man kan där läsa
              att svenska militärer gör avgörande insatser. Det har gång på
              gång lyfts fram av utrikesministern i dag hur duktiga vi är på
              att skicka militärer och att vi fortsättningsvis är beredda att
              göra det, om jag uppfattat saken rätt. Tillvita inte andra partier
              här att ha önskemål om rå militär styrka!
            </seg>
          </u>
          <u xml:id="i-f528c0017c012c7b-355" prev="i-f528c0017c012c7b-354" who="Q944795">
            <seg xml:id="i-AsNZPChABadnMh1nW49wPz">
              Urban Ahlin sade att han var förvånad över att Turkiets medlemskap
              inte har tagits upp. Det är jag också. Jag är dessutom väldigt
              förvånad över att det i den utrikespolitiska deklarationen står
              så lite om just Turkiet. Det står: Sveriges aktiva förespråkande
              av ett turkiskt medlemskap har givit gott resultat. Berätta om
              resultatet, Urban Ahlin!
            </seg>
          </u>
          <note type="speaker" xml:id="i-RgHaEYjgCE5CqSBZwWkeQx">
            Anf. 28 URBAN AHLIN (s) replik:
          </note>
          <u xml:id="i-f528c0017c012c7b-356" next="i-f528c0017c012c7b-358" who="Q3369220">
            <seg xml:id="i-Gi46Y8uNEer9M5aUSAFP9Q">
              Herr talman! Det är helt riktigt så att det behövs militär styrka
              för att göra fredsskapande insatser, fredsbevarande insatser,
              fredsfrämjande insatser och så vidare. Det är jag en av de största
              anhängarna av. Problemet i den utrikespolitiska debatten tidigare
              var att främst Cecilia Wigström ställde frågor om demokratisering
              i Mellanöstern, om Muhammedkarikatyrerna och om terrorism. Svaret
              på alla de här frågorna var ett Natomedlemskap, att vara lojal
              med USA och så vidare. Det var det jag poängterade.
            </seg>
          </u>
          <u xml:id="i-f528c0017c012c7b-357" prev="i-f528c0017c012c7b-356" who="Q3369220">
            <seg xml:id="i-D9LaHJvvva6wBhxFMpajeg">
              Svaret på de frågorna är inte militär styrka. När det gäller
              att skapa förutsättningar för utveckling och säkerhet i ett land
              krävs det naturligtvis militära resurser. Om det är något land
              som under lång tid har vetat om det är det väl Sverige, som har
              haft över 1 % av sin befolkning ute i olika FN-ledda operationer.
              Det är inget annat land som kan skryta med sådant. Det är fullständigt
              klockrent.
            </seg>
          </u>
          <u xml:id="i-f528c0017c012c7b-358" prev="i-f528c0017c012c7b-356" who="Q3369220">
            <seg xml:id="i-7DZQwwAgeQ4KDhBXnbSRed">
              När det gäller det turkiska medlemskapet är det väl ingen tvekan
              om att Sverige har haft en stor betydelse. Vi har varit de som
              tydligast har markerat för turkarna att vi inte har några problem
              med att Turkiet blir medlem i Europeiska unionen. Vi vill inte
              ha EU som en kristen klubb, men Turkiet måste uppfylla alla kriterier
              och uppnå det som EU ställer som krav.
            </seg>
          </u>
          <note type="speaker" xml:id="i-9MwLNwqca9EhCKaKuhtmUE">
            Anf. 29 ALF SVENSSON (kd) replik:
          </note>
          <u xml:id="i-f528c0017c012c7b-359" next="i-f528c0017c012c7b-360" who="Q944795">
            <seg xml:id="i-8Uvop3D5A2LGAp3L7KusVx">
              Herr talman! Såvitt jag förstår är alla partier här i riksdagen
              överens när det gäller medlemskapet, men det är inte detsamma
              som att vi har kommit därhän att EU accepterar att se Turkiet
              som ett medlemsland, och det är väl det som är intressant. Om
              vi sju partier här i kammaren är ganska överens om att det är
              viktigt att få Turkiet med som ett lås mellan Europa och Asien
              gagnar ju det inte Turkiet förrän EU är med. Jag tycker man ska
              kalla det för resultat när vi har med oss EU.
            </seg>
          </u>
          <u xml:id="i-f528c0017c012c7b-360" prev="i-f528c0017c012c7b-359" who="Q944795">
            <seg xml:id="i-Sgv1zqP7GTvDNUDf9itqg">
              Och där kan jag med en gång ärligt säga att det finns partier
              som vi vanligtvis samarbetar med som har en inställning utifrån
              sin maktposition, exempelvis CDU, som jag inte alls känner mig
              särskilt allierad med. Jag vill bara ha sagt att Turkiet kan verkligen
              inte känna sig säkert på medlemskap som situationen är i EU i
              dag.
            </seg>
          </u>
          <note type="speaker" xml:id="i-GUNgqYu99cSM9NjiTTD5BV">
            Anf. 30 URBAN AHLIN (s) replik:
          </note>
          <u xml:id="i-f528c0017c012c7b-361" next="i-f528c0017c012c7b-363" who="Q3369220">
            <seg xml:id="i-GwnB9dDJghWpXn8dSUZu8">
              Herr talman! Jag hann inte färdigt förut. Vi har ju påverkat
              Turkiet att göra stora framsteg som gör att det är lämpligt som
              medlemsland. Vi fortsätter att stödja dem i den processen.
            </seg>
          </u>
          <u xml:id="i-f528c0017c012c7b-362" prev="i-f528c0017c012c7b-361" who="Q3369220">
            <seg xml:id="i-BaYmGGcZT2tRUfBSyzehBz">
              Sedan kan jag kvittera vänligheten från Alf Svensson. Det finns
              också socialdemokratiska partier i Europa som långt ifrån anammar
              samma hållning som jag har när det gäller turkiskt medlemskap
              i Europeiska unionen. Jag är, som du, oerhört oroad över den inträngda
              närsynthet som Europeiska unionen har i dag när vi kritiserar
              utvidgningen för de problem som vi har. Det finns väldigt många
              nu som använder Muhammedkarikatyrer och de ekonomiska problem
              som länderna har för att rikta strålkastarljuset mot Turkiet och
              säga att de aldrig får bli medlemmar i Europeiska unionen.
            </seg>
          </u>
          <u xml:id="i-f528c0017c012c7b-363" prev="i-f528c0017c012c7b-361" who="Q3369220">
            <seg xml:id="i-GbQCRvrB3AD8Gco4n3LUrg">
              Jag understryker att vi har sju partier i Sveriges riksdag, och
              i utrikesutskottet är alla överens om att det är väsentligt med
              ett medlemskap för Turkiet för att EU ska nå ut. Vi ska inte ha
              några skarpa gränser. Jag är glad över det Alf Svensson säger.
              Jag tycker att vi ska fortsätta att ha det samarbetet för att
              påverka dina partikamrater men också mina partikamrater i Europa
              för att vinna den här fajten, för den har oerhört stor betydelse.
            </seg>
          </u>
          <note xml:id="i-4TJrvdn2jEZSoREaMS9AMZ" type="speaker">
            Anf. 31 GUNILLA CARLSSON i Tyresö (m) replik:
          </note>
          <u xml:id="i-f528c0017c012c7b-364" who="unknown">
            <seg xml:id="i-5T4dDCmAJQLxkQi2oRMFPY">
              Herr talman! Om utrikesutskottets ordförande hade varit med under
              hela debatten hade han hört att jag själv har funnit ytterligare
              skäl för att understödja Turkiets medlemskapsförhandlingar med
              EU just när vi diskuterade dessa olycksaliga Muhammedkarikatyrer.
              Jag är glad över den energi som Socialdemokraterna nu lägger på
              Turkiet. Så har det inte alltid låtit. Men på samma sätt som när
              borgerligheten stod upp för friheten och självständigheten i Baltikum
              har nu så småningom också Socialdemokraterna tagit vid. Det tycker
              jag är bra.
            </seg>
          </u>
          <u xml:id="i-f528c0017c012c7b-365" who="unknown">
            <seg xml:id="i-St6z55u1pSXuWaiqFYGdoD">
              Vi får en mängd påhopp. Jag har inte slagits för en militarisering.
              Men, Urban Ahlin, tycker du att vi ska säga nej om nu FN ber om
              att Sverige ska ställa upp med internationell trupp i en mission
              i Darfur och Sudan?
            </seg>
          </u>
          <u xml:id="i-f528c0017c012c7b-366" who="unknown">
            <seg xml:id="i-MS7kt7yAPnwFKZdQwvqtka">
              Slutligen kan jag lova en sak om borgerlig EU-politik ja, jag
              kan lova mycket mer och det är att vi aldrig kommer att svika
              dissidenterna på Kuba och att vi inte tänker ta speciella hänsyn
              till den fruktansvärda regimen i Burma.
            </seg>
          </u>
          <note type="speaker" xml:id="i-SsEvFzp6mWM3ZKhEyKZ6Vg">
            Anf. 32 URBAN AHLIN (s) replik:
          </note>
          <u xml:id="i-f528c0017c012c7b-367" next="i-f528c0017c012c7b-368" who="Q3369220">
            <seg xml:id="i-QqUWMhuiGgRvMeBEf2c4bJ">
              Herr talman! Jag ber om ursäkt, Gunilla Carlsson, om jag inte
              var närvarande i kammaren just när du lyckades nämna Turkiets
              medlemskap i Europeiska unionen. Som ni hör är jag något förkyld,
              och dessutom fick jag lite influensa av mina barn när jag var
              hemma över helgen. Jag hoppas att ni har förståelse för att det
              var lite svårt att sitta här i tre timmar.
            </seg>
          </u>
          <u xml:id="i-f528c0017c012c7b-368" prev="i-f528c0017c012c7b-367" who="Q3369220">
            <seg xml:id="i-DLX77aTQht7EQuH8xFLBGt">
              Jag tycker inte att man på något sätt kan säga att Socialdemokraterna
              har varit långsamma när det gäller det turkiska medlemskapet.
              Det är snarare så att vi har varit ledande i den diskussionen
              hela tiden och påtalat för Turkiet att det inte handlar om huruvida
              de kan bli medlemmar utan om när de kan bli medlemmar. Anna Lindh
              framställdes ju i turkiska medier som Turkiets fiende nr 1 när
              det gällde medlemskapet, men det berodde på ett missförstånd.
              Vi var egentligen de främsta vännerna till Turkiet. Vi påtalade
              vad de behövde göra när det gäller mänskliga rättigheter, tortyr,
              dödsstraff och annat för att bli medlemsfähiga. Och det har gått
              upp för turkarna att man kan lita på Sverige. Alla partier är
              överens. Den socialdemokratiska regeringen talade sanning när
              den sade vad som behövde göras. Det ska inte ses som något slags
              missunnsamhet mot dem.
            </seg>
          </u>
          <note xml:id="i-AtzLrns1W15RLAw4dM1d7o" type="speaker">
            Anf. 33 GUNILLA CARLSSON i Tyresö (m) replik:
          </note>
          <u xml:id="i-f528c0017c012c7b-369" who="unknown">
            <seg xml:id="i-2CKTbut6FdkkYrnD2VEEyG">
              Herr talman! Vi ska kanske inte ägna tiden åt historiska oförrätter.
              Det kanske inte är så att Turkiet alltid har sett Sverige som
              sin bästa vän, men det skedde en omsvängning under Anna Lindhs
              ledarskap som jag har all anledning att välkomna.
            </seg>
          </u>
          <u xml:id="i-f528c0017c012c7b-370" who="unknown">
            <seg xml:id="i-7g92MNkjdMHCP6wuLmHFj4">
              Det viktiga nu är att blicka framåt, att se till att Turkiet
              kan uppfylla de stränga krav som EU ställer på medlemskap och
              att vi fortsätter den enighet som vi åtminstone har i den här
              frågan när det gäller att EU skulle bli bättre med Turkiet som
              medlemsland. Vi har allt att vinna på att understödja den reformprocess
              som nu pågår.
            </seg>
          </u>
          <note type="speaker" xml:id="i-tQqDM2jd3fXcRkdRTfkhj">
            Anf. 34 URBAN AHLIN (s) replik:
          </note>
          <u xml:id="i-f528c0017c012c7b-371" next="i-f528c0017c012c7b-372" who="Q3369220">
            <seg xml:id="i-dkaDyQF5Wqs5Y2ytimw9r">
              Herr talman! Det sista jag skulle vilja säga när det gäller Darfur
              har utrikesminister Laila Freivalds redan berättat om, nämligen
              att vi är beredda när kravet kommer på att sända militära styrkor
              till Darfur. Gunilla Carlsson har ju också varit med på sammanträden
              som vi har haft där vi har diskuterat de strategiska övervägandena
              om var någonstans i Afrika Sverige ska kunna bidra med militära
              trupper. Där har bland annat Darfur nämnts, mycket beroende på
              att du också har lyft upp det. Vi är fullständigt beredda att
              göra detta den dagen som det är lämpligt.
            </seg>
          </u>
          <u xml:id="i-f528c0017c012c7b-372" prev="i-f528c0017c012c7b-371" who="Q3369220">
            <seg xml:id="i-6pb1Hop183UumoaZBvtrHq">
              Sedan har Socialdemokraterna en lång tradition av att stödja
              de demokratiska krafterna i olika delar av världen. Vi har gjort
              det i Sydafrika när det gäller apartheid. Vi gör det i Burma till
              exempel. Vårt studentförbund gör ett fantastiskt arbete där. Vi
              gör det i Vitryssland där vi stöder demokratiaktivister. Vi stöder
              till exempel demokratiaktivister på Kuba tillsammans med Kristdemokraterna.
              Vi har en lång tradition av det, och det kommer vi att fortsätta
              med. Vi slåss för demokrati, frihet och mänskliga rättigheter.
            </seg>
          </u>
          <note type="speaker" xml:id="i-Dg3PkpxmR52xYYptEZDPTK">
            Anf. 35 EWA BJÖRLING (m):
          </note>
          <u xml:id="i-f528c0017c012c7b-373" next="i-f528c0017c012c7b-394" who="Q457877">
            <seg xml:id="i-JL8dpU2x29LavVaWUPNfD">
              Herr talman! Moderat utrikes- och biståndspolitik innehåller
              åtaganden om att arbeta för fred, säkerhet och avrustning, utveckling
              och fattigdomsbekämpning, miljöhänsyn, mänskliga rättigheter,
              demokrati, god samhällsstyrning, skydd för särskilt utsatta och
              om att speciellt arbeta för att behandla Afrikas behov.
            </seg>
          </u>
          <u xml:id="i-f528c0017c012c7b-374" prev="i-f528c0017c012c7b-373" who="Q457877">
            <seg xml:id="i-UfpxM5UtCLrnTJYd8AQVq5">
              Fredsbevarande insatser är mycket viktiga för att skapa säkerhet
              i fattiga och konfliktdrabbade länder. Säkerhet är grundläggande
              för demokratisk utveckling och ekonomisk tillväxt som vi vet ger
              välstånd. Bland OECD-länderna i dag finns det en stor insikt om
              behovet av en bredare ansats för långsiktig hållbar utveckling
              tillsammans med fattigdomsbekämpning där även säkerhetsrelaterade
              och militära kriterier och insatser är inkluderade.
            </seg>
          </u>
          <u xml:id="i-f528c0017c012c7b-375" prev="i-f528c0017c012c7b-373" who="Q457877">
            <seg xml:id="i-F8cy4UjLo4nRfUENozPxaJ">
              Flera säkerhetssektorreformer har beslutats och kunnat definieras
              som utvecklingsbistånd. Vi välkomnar den här utvecklingen och
              menar att det är nödvändigt med en tydligare koppling mellan demokrati,
              säkerhet och ekonomisk tillväxt för att med kraft kunna bekämpa
              fattigdomen i världen.
            </seg>
          </u>
          <u xml:id="i-f528c0017c012c7b-376" prev="i-f528c0017c012c7b-373" who="Q457877">
            <seg xml:id="i-7iah5ziH7CcEMuuZ4n7m7x">
              För svensk del innebär det till exempel att tydligare och mer
              öppet stödja reforminriktade krafter i utvecklingsländer. Det
              gäller inte minst i delar av arabvärlden där vi nu i flera länder
              kan se början till reformer för demokrati.
            </seg>
          </u>
          <u xml:id="i-f528c0017c012c7b-377" prev="i-f528c0017c012c7b-373" who="Q457877">
            <seg xml:id="i-PzNA8YEkAvvUefy4x52aGW">
              Sverige har tillsammans med andra länder bidragit till flera
              internationella insatser i olika konflikter, inte minst i Liberia
              där vi beslutar om fortsatta insatser i morgon. De här insatserna
              behöver utökas med kraftfulla ansträngningar när det gäller konflikthantering
              och medlingsuppdrag.
            </seg>
          </u>
          <u xml:id="i-f528c0017c012c7b-378" prev="i-f528c0017c012c7b-373" who="Q457877">
            <seg xml:id="i-9WzdUTkoMa8nCSk951zvTD">
              Afghanistan är ett annat tydligt exempel där det behövs både
              militära insatser och tidigt bistånd. Vi har nu utökat våra svenska
              militära insatser i Afghanistan samtidigt som det också nu är
              ett av de länder som är störst mottagare av svenskt bistånd.
            </seg>
          </u>
          <u xml:id="i-f528c0017c012c7b-379" prev="i-f528c0017c012c7b-373" who="Q457877">
            <seg xml:id="i-9vwYdyDxVVzcL57w2D39J6">
              Biståndsstrategin går ut på att bygga samhällsstrukturer, öka
              handeln och bidra till demokrati, för att nämna några viktiga
              delar.
            </seg>
          </u>
          <u xml:id="i-f528c0017c012c7b-380" prev="i-f528c0017c012c7b-373" who="Q457877">
            <seg xml:id="i-DosENWP8eS9UrqnbVPBnUR">
              Det är tragiskt att inte svensk militär och svenskt bistånd kan
              samarbeta bättre, även om det gäller var och en med sina delar.
              Det är inte så att de inte vill, utan de tillåts inte ha ett samarbete
              av den svenska regeringen. Dörrarna mellan Sida och Försvarsmakten
              är stängda i dag. Det är något vi vill ändra på, eftersom det
              är mycket tydligt hur viktigt det kan vara med effektivt bistånd
              tillsammans med militära insatser sida vid sida i tidiga skeden
              av återuppbyggnad av ett land i konflikt.
            </seg>
          </u>
          <u xml:id="i-f528c0017c012c7b-381" prev="i-f528c0017c012c7b-373" who="Q457877">
            <seg xml:id="i-Ta17u23bhxz82EVZsAaP5A">
              Herr talman! För fem år sedan enades världens ledare på FN:s
              millennietoppmöte om åtta mätbara mål för att minska fattigdomen
              i världen. De här målen ska vara uppnådda senast år 2015. Det
              är ett ansvar för alla länder som har skrivit under millenniedeklarationen.
              Den har också fått uppslutning från i stort sett alla världens
              regeringar.
            </seg>
          </u>
          <u xml:id="i-f528c0017c012c7b-382" prev="i-f528c0017c012c7b-373" who="Q457877">
            <seg xml:id="i-FcHEYfFCED26caY5hkF8W7">
              Men enligt en ny rapport från WHO går utvecklingen i vissa regioner
              tyvärr rakt åt motsatt håll. Därför är det viktigt för oss att
              vända trenden när det gäller bättre hälsa, och då tänker jag framför
              allt på hiv, när det gäller miljö och när det gäller utbildning
              för alla barn. Det är viktigt att vi förbättrar detta i de utvecklingsländer
              där det nu går bakåt. Då krävs det mer biståndsresurser från alla
              givare i den rika världen för att målen ska kunna uppnås i verkligheten.
            </seg>
          </u>
          <u xml:id="i-f528c0017c012c7b-383" prev="i-f528c0017c012c7b-373" who="Q457877">
            <seg xml:id="i-NF6yBiutqzeawPSN43GPrb">
              I dag lever över 40 miljoner människor med hiv eller aids. Den
              här sjukdomen, tillsammans med tbc och malaria, är det största
              hindret för utveckling i många länder, och det måste vi motverka
              med stor kraft.
            </seg>
          </u>
          <u xml:id="i-f528c0017c012c7b-384" prev="i-f528c0017c012c7b-373" who="Q457877">
            <seg xml:id="i-AW2LxE64iy375ZFE7d6DMM">
              Herr talman! I dag finns över 40 år av svensk erfarenhet av offentligt
              bistånd i både positiv och negativ bemärkelse. Tyvärr upplever
              jag att det finns en ovillighet bland många att erkänna de brister
              som finns och de misstag som görs och dra lärdomar och erfarenheter
              från dem. Det bistånd som går till regimer som gör sitt folk fattigare
              hamnar i bakgrunden utan att vi för någon kritisk diskussion om
              hur vi kan förändra och förbättra.
            </seg>
          </u>
          <u xml:id="i-f528c0017c012c7b-385" prev="i-f528c0017c012c7b-373" who="Q457877">
            <seg xml:id="i-D6EPPpwRKpMCWqBSV9VnQN">
              I världens 22 arabländer i dag, med 300 miljoner invånare, ligger
              demokrati och ekonomisk frihet fortfarande väldigt långt efter.
              Här har Arab Human Development Report påpekat tre stora underskott:
              för lite frihet, för lite jämställdhet och för lite kunskap. Det
              här tillsammans med i många fall svagt rättsväsende och avsaknad
              av mänskliga rättigheter gör att det är en lång väg till demokrati.
              Det är också en stor grogrund för terrorism. Många gånger handlar
              det om människor som är förtryckta och frustrerade. Det har vi
              sett med all tydlighet den senaste tiden angående Muhammedbilderna.
              De här människorna lever i diktaturer, har ingen yttrandefrihet
              och ingen rätt att uttrycka sin åsikt. Det är många unga som växer
              upp på det sättet.
            </seg>
          </u>
          <u xml:id="i-f528c0017c012c7b-386" prev="i-f528c0017c012c7b-373" who="Q457877">
            <seg xml:id="i-WEzZntqiMokKVbmnCQbgWK">
              Kan vi då genom vårt bistånd bidra till att öka demokratin, till
              att öka dialogen mellan imamer, rabbiner och biskopar och se till
              att folk kan leva sida vid sida oavsett religion tror jag att
              vi har tagit ett stort steg framåt, både när det gäller att öka
              respekten för mänskliga rättigheter och när det gäller att bekämpa
              terrorism. Det här är ett annat sätt än att bara använda militär
              till att bekämpa terrorism. Där håller jag verkligen med Urban
              Ahlin om att det inte är rätt sätt.
            </seg>
          </u>
          <u xml:id="i-f528c0017c012c7b-387" prev="i-f528c0017c012c7b-373" who="Q457877">
            <seg xml:id="i-DQyqLL4uRZs8NCJMKpJpvD">
              Herr talman! De närmaste åren sker det en kraftig ökning av regeringens
              biståndsanslag. Mellan 2002 och 2008 ökar anslagen från 14 till
              28 miljarder. Från moderat håll höjer vi 50 % av detta, och det
              är viktigt att påpeka att det inte är en sänkning, som alla vill
              framhålla. Vi höjer från 14 till 22 miljarder.
            </seg>
          </u>
          <u xml:id="i-f528c0017c012c7b-388" prev="i-f528c0017c012c7b-373" who="Q457877">
            <seg xml:id="i-3kdA2mCZyTjKGZFSyKJ2Wx">
              Sammantaget är de multilaterala och bilaterala bistånden ungefär
              lika stora. Det samlade biståndet som lämnas via multilaterala
              organisationer genom UD och Sida uppgick år 2004 till 10,4 miljarder,
              och det bilaterala var 9,6.
            </seg>
          </u>
          <u xml:id="i-f528c0017c012c7b-389" prev="i-f528c0017c012c7b-373" who="Q457877">
            <seg xml:id="i-EXiMjNEUKWNBHfkSStrQxr">
              Sida har i dag samarbete med 120 länder, där vi gör flera tusen
              olika insatser. Det gäller i Afrika, Asien, Latinamerika, Europa
              och Centralasien. Det sträcker sig också över olika tidsperioder.
            </seg>
          </u>
          <u xml:id="i-f528c0017c012c7b-390" prev="i-f528c0017c012c7b-373" who="Q457877">
            <seg xml:id="i-3nw9BYK5KqDqf4yEKkyk61">
              Enligt OECD:s Peer Review of Sweden 2005 är antalet projekt som
              bedrivs och antalet anslag som ges bilateralt fortfarande alldeles
              för stora, och det är svårt att skapa sig en bild av verksamheten.
              Man rekommenderar att Sverige blir bättre på att fokusera och
              prioritera såväl geografiskt som sektorsvis. Relativt sett medför
              också bredden av projekt att det finns mindre finansiella och
              administrativa resurser för de mer strategiska och långsiktiga
              biståndsinsatserna.
            </seg>
          </u>
          <u xml:id="i-f528c0017c012c7b-391" prev="i-f528c0017c012c7b-373" who="Q457877">
            <seg xml:id="i-5EMGUqwMyrLbnLaEiE6sLf">
              Regeringen behöver också förenkla och förbättra öppenheten och
              effektiviteten i genomförandet av Sveriges politik för global
              utveckling, PGU, som vi kallar det, och reformera sättet att mäta
              resultat för en mer resultatorienterad biståndspolitik.
            </seg>
          </u>
          <u xml:id="i-f528c0017c012c7b-392" prev="i-f528c0017c012c7b-373" who="Q457877">
            <seg xml:id="i-VYLd5MmhkeUH5VVpxLmShm">
              Även Riksrevisionen pekar i en rapport på behovet av en mer resultatorienterad
              biståndspolitik. Man konstaterar att Sveriges ökande biståndsram
              tillsammans med den nya politiken för global utveckling ställer
              nya krav inom områdena normgivning, finansiering, kooperativ styrning
              och rapportering för att kostnadseffektivt kunna verka för minskad
              fattigdom. Dessutom saknar man en sammanhållen mål- och ekonomistyrning
              för att ge bättre förutsättningar för Sidas verksamhet och öka
              riksdagens insyn.
            </seg>
          </u>
          <u xml:id="i-f528c0017c012c7b-393" prev="i-f528c0017c012c7b-373" who="Q457877">
            <seg xml:id="i-LpetMYPixA8w3S7WcisWLt">
              Det nyligen upprättade Institutet för utvärdering av internationellt
              utvecklingssamarbete, som ska analysera och utvärdera Sveriges
              bilaterala och multilaterala bistånd, är ett steg i rätt riktning.
              Denna utvärderingsmyndighet kan förhoppningsvis bidra till en
              självständig och öppen granskning av hur svenska biståndspengar
              används och vilka effekter de fått i mottagarländerna.
            </seg>
          </u>
          <u xml:id="i-f528c0017c012c7b-394" prev="i-f528c0017c012c7b-373" who="Q457877">
            <seg xml:id="i-D3qL7yfYPPFqhnErULij3n">
              Men som läget ser ut just nu, måste jag säga att bara det faktum
              att det här har upprättats visar också att regeringen är väl medveten
              om att det varje år försvinner miljoner i korruption. Att regeringen
              i det läget, trots detta, tillför så många ytterligare miljarder
              och gör en fördubbling av biståndet fram till 2008 ökar risken
              för ytterligare korruption. Jag tycker att det är en oförsvarlig
              användning av svenska folkets skattepengar.
            </seg>
          </u>
          <note type="speaker" xml:id="i-CZFo7ZVt3iuJ7riaA87BoC">
            Anf. 36 URBAN AHLIN (s) replik:
          </note>
          <u xml:id="i-f528c0017c012c7b-395" next="i-f528c0017c012c7b-397" who="Q3369220">
            <seg xml:id="i-14uBd7WA8oeGWGK1psXPUp">
              Herr talman! Frågan handlar egentligen om biståndsinsatser och
              militära resurser. När jag läser alliansens utrikespolitiska rapport
              är det några områden som jag har svårt för. Det är till exempel
              Natovurmandet och biståndsnivåerna. Men sedan är det också det
              här väldigt finliriga språket, att vi ska använda mer biståndspengar
              för att finansiera militära resurser.
            </seg>
          </u>
          <u xml:id="i-f528c0017c012c7b-396" prev="i-f528c0017c012c7b-395" who="Q3369220">
            <seg xml:id="i-KSUzDmEXkHjCT8TeZBxi63">
              Jag är medveten om att det ibland krävs militära resurser för
              att skapa en möjlighet till ökad säkerhet och för att biståndsarbetet
              över huvud taget ska fungera. Men vad jag har svårt att förstå
              är varför Moderaterna så vurmar för att det är just biståndsanslaget
              som ska betala för de militära insatserna. Ni har ju ett förslag
              där ni lägger 6 miljarder mindre än vad vi gör på bistånd, men
              ni lägger mer pengar på försvaret.
            </seg>
          </u>
          <u xml:id="i-f528c0017c012c7b-397" prev="i-f528c0017c012c7b-395" who="Q3369220">
            <seg xml:id="i-B9R51CUZMY2Az3WpA1BKuC">
              Då är frågan naturligtvis: Varför är det så viktigt att det är
              just biståndsanslaget som ska betala de militära resurserna? Varför
              kan det inte lika gärna vara så att man tar det från försvarsanslaget?
              Om ni tycker att det är jobbigt, varför tar ni då inte mer från
              försvarsanslaget och för över till biståndsanslaget? Ni pratar
              bara om olika konton.
            </seg>
          </u>
          <note type="speaker" xml:id="i-A3DEsc7zPKabYsSf9zDtZ5">
            Anf. 37 EWA BJÖRLING (m) replik:
          </note>
          <u xml:id="i-f528c0017c012c7b-398" next="i-f528c0017c012c7b-399" who="Q457877">
            <seg xml:id="i-X3avjsXKNNbNJ2Yc2X5XuF">
              Herr talman! Det viktiga i det här, som jag sade, handlar egentligen
              inte om var det finns i budgeten, om det är i försvarsanslag eller
              biståndsanslag. Det viktiga är: Vad händer för folket i verkligheten?
              Vad händer för folket på marken i Afghanistan?
            </seg>
          </u>
          <u xml:id="i-f528c0017c012c7b-399" prev="i-f528c0017c012c7b-398" who="Q457877">
            <seg xml:id="i-SLnBUaCUThSaHqnxqdxgfR">
              Sedan april 2005 har OECD och DAC nya kriterier, och det betyder
              också att man kan närma de här parterna till varandra. Jag tycker
              att det är ett positivt steg för utveckling. Vi vet i dag att
              militären också vill ha en annan inriktning, för att kunna arbeta
              mer med civila insatser. Då är det också väldigt viktigt att biståndsarbetare
              och militärer kan samtala med varandra och samordna sina insatser
              för att få en ökad synergieffekt.
            </seg>
          </u>
          <note type="speaker" xml:id="i-Mjesc2aPjxrnto8fTENB7F">
            Anf. 38 URBAN AHLIN (s) replik:
          </note>
          <u xml:id="i-f528c0017c012c7b-400" next="i-f528c0017c012c7b-402" who="Q3369220">
            <seg xml:id="i-E9otsVuuD4VtcKmLxhBbh6">
              Herr talman! Det är intressant att Ewa Björling säger att det
              egentligen inte spelar någon roll på vilka konton vi tar de här
              pengarna för det viktiga är vad som händer för människorna på
              marken. Ja, det är det jag instämmer i, och det är därför jag
              undrar varför vi inte kan ta det från försvarsanslaget. Varför
              måste Moderaterna rikta in sig på att det är just biståndsanslaget
              som ska betala det här?
            </seg>
          </u>
          <u xml:id="i-f528c0017c012c7b-401" prev="i-f528c0017c012c7b-400" who="Q3369220">
            <seg xml:id="i-4L8kwb17kWfup8aKQmYspj">
              Du nämner OECD och DAC-reglerna, och det är sådant som vi redan
              följer i Sverige. Alliansen talar lite luddigt men har ändå siktet
              inställt på att förändra DAC-reglerna så att mer av militära resurser
              kan räknas som bistånd.
            </seg>
          </u>
          <u xml:id="i-f528c0017c012c7b-402" prev="i-f528c0017c012c7b-400" who="Q3369220">
            <seg xml:id="i-8GrT1uUMyihTDvrP9AdEWA">
              Jag fattar fortfarande inte: Om det är viktigt för människorna
              på marken, varför driver då Moderaterna att det är så oerhört
              väsentligt att det är just biståndsanslaget som ska betala de
              militära resurserna?
            </seg>
          </u>
          <note type="speaker" xml:id="i-6igjVRvr6X3NmLX7sGS8zb">
            Anf. 39 EWA BJÖRLING (m) replik:
          </note>
          <u xml:id="i-f528c0017c012c7b-403" next="i-f528c0017c012c7b-405" who="Q457877">
            <seg xml:id="i-BwPFMBzxhq9T451WEzR97j">
              Herr talman! Dels handlar det om hur man budgettekniskt redovisar
              det här. Vi har under flera år flyttat om mellan olika anslag,
              och då har man inte tyckt att det varit klart och tydligt. Därför
              har vi valt att inte göra så den här gången.
            </seg>
          </u>
          <u xml:id="i-f528c0017c012c7b-404" prev="i-f528c0017c012c7b-403" who="Q457877">
            <seg xml:id="i-31ZsYvsksuLv9kVUe7XR1Z">
              Men återigen, för att koppla samman detta, är det viktiga inte
              på vilket budgetkonto det sitter. Det handlar om hur vi arbetar
              med att få in ett tidigt, effektivt bistånd i konfliktdrabbade
              länder, i konfliktdrabbade områden, för att hjälpa fler människor
              på ett bättre sätt.
            </seg>
          </u>
          <u xml:id="i-f528c0017c012c7b-405" prev="i-f528c0017c012c7b-403" who="Q457877">
            <seg xml:id="i-FKvwgBTnjXKgtHec25gp5u">
              Det tycker jag att den svenska regeringen motverkar, som det
              ser ut i dagens läge, när dörrarna är stängda mellan Försvarsmakten
              och Sida, som jag sade. Försvarsmakten får inte veta vad Sida
              gör, och Sida har ingen aning om hur säkerhetsläget ser ut. Jag
              kan ta just Afghanistan som ett specifikt fall. Man vet inte var
              man ska kunna arbeta, just därför att man inte har rätt att tala
              med Försvarsmakten om var det är mest respektive minst säkerhet
              i landet. Så vill inte vi att det ska fortsätta att vara, för
              det hjälper inte människan.
            </seg>
          </u>
          <note type="speaker" xml:id="i-Lb9rD53J8eYJHuSC7XgcDC">
            Anf. 40 BIRGITTA OHLSSON (fp):
          </note>
          <u xml:id="i-f528c0017c012c7b-406" next="i-f528c0017c012c7b-422" who="Q429001">
            <seg xml:id="i-SyRvnfniFXXXCitKmetp8e">
              Herr talman! En nations storhet och dess moraliska utveckling
              kan mätas på det sätt man behandlar djur, sade Mahatma Gandhi.
              Men frågan är om detta citat inte är mer tydligt och mer träffande
              när det handlar om hur kvinnor behandlas världen över, hur kvinnokroppar
              brukas, missbrukas och förbrukas i manssamhällets namn. Kvinnor
              ses i dag som arbetsredskap, billiga arbetshästar, sexslavar utan
              värde och lydiga hundar utan samma rätt som män att tycka, tänka
              och tro fritt.
            </seg>
          </u>
          <u xml:id="i-f528c0017c012c7b-407" prev="i-f528c0017c012c7b-406" who="Q429001">
            <seg xml:id="i-FToZmJ3GcK5whB9KuwsXAc">
              Här är ett axplock ur kvinnoförtryckets karta världen över.
            </seg>
          </u>
          <u xml:id="i-f528c0017c012c7b-408" prev="i-f528c0017c012c7b-406" who="Q429001">
            <seg xml:id="i-Ay7M4ViNqzPVhTbMHJTuLs">
              70 % av de allra fattigaste människorna i världen är kvinnor.
              Av världens vuxna analfabeter är 64 % kvinnor. Bara 10 % av världens
              parlamentsledamöter är kvinnor, och bara 6 % av ministrarna världen
              över är kvinnor. Varje dag blir tusentals flickor könsstympade,
              och varje år mördas tusentals flickor 5 000 enligt FN:s särskilda
              rapportör när det handlar om hedersmord. En halv miljon kvinnor
              dör årligen i u-länderna i barnsäng, och 70 000 kvinnor världen
              över dör varje år för att de inte har rätt till fria och säkra
              aborter. Enligt en färsk rapport från FN:s befolkningsfond, UNFPA,
              som borde vara den största diskussionen globalt just nu är att
              våld mot kvinnor breder ut sig. I exempelvis Etiopien har 94 %
              av kvinnorna misshandlats någon gång av sina män.
            </seg>
          </u>
          <u xml:id="i-f528c0017c012c7b-409" prev="i-f528c0017c012c7b-406" who="Q429001">
            <seg xml:id="i-9ub7qrdt6qZmFRktjBrD4f">
              Jag tycker att det känns ganska sorgligt och krasst att stå i
              den här kammaren och inse att mänskliga rättigheter dessvärre
              inte är kvinnors rättigheter i dag. De senaste veckorna har vi
              sett hur en global turbulens och osäkerhet trängt fram världen
              över, att enskilda negativa händelser kan påverka kvinnors liv.
              Jag talar framför allt om att kvinnofientliga Hamas vann valet
              i Palestina. Hamas är en terrororganisation vars grundare Mahmoud
              Zahar drömmer om ett Hamasistan som innebär slöjtvång för kvinnor,
              där kvinnans plats är i hemmet och könen inte ska beblanda sig.
            </seg>
          </u>
          <u xml:id="i-f528c0017c012c7b-410" prev="i-f528c0017c012c7b-406" who="Q429001">
            <seg xml:id="i-QFW1YXEDcMAtHS2w19L6wQ">
              Jag tänker på de satiriska nidbilderna på profeten Muhammed som
              publicerades i Jyllands-Posten och som väckte våldets patriarkat
              i arabvärlden och Mellanöstern.
            </seg>
          </u>
          <u xml:id="i-f528c0017c012c7b-411" prev="i-f528c0017c012c7b-406" who="Q429001">
            <seg xml:id="i-5MuH6WabMwbKd4rMsaCaGu">
              Konflikten i dagens samhälle om kvinnors lika rättigheter står
              inte mellan islam och kristendomen. Konflikten i dagens värld
              om kvinnors lika värde står inte mellan öst och väst. Konflikten
              om att ge kvinnor och män lika rättigheter står mellan det fria
              liberala demokratiska samhället å ena sidan och å andra sidan
              ett annat samhälle, ett gammaldags patriarkalt diktatursamhälle
              som vi ser framför allt i arabvärlden och Mellanöstern. Enligt
              Förenta Nationernas rapport Arab Human Development Report är kränkningarna,
              förtrycket och ofriheten för kvinnor allra störst i denna del
              av världen.
            </seg>
          </u>
          <u xml:id="i-f528c0017c012c7b-412" prev="i-f528c0017c012c7b-406" who="Q429001">
            <seg xml:id="i-UTUEEdLDRJAPbCVEypW8xH">
              Jag kan förstå om enskilda muslimer med all rätt känner sig kränkta
              över nidbilderna på profeten Muhammed i Jyllands-Posten. Det är
              bilder som självklart var taffliga, trista och stereotypa men
              likväl i en liberal demokrati måste tillåtas att få tryckas. För
              att kvinnors rättigheter ska föras fram i världen måste just på
              det sättet religioner, patriarkatet och konservativa föreställningar
              om kvinnor och män få ifrågasättas med satir, åtlöje, humor och
              skarp upplysning.
            </seg>
          </u>
          <u xml:id="i-f528c0017c012c7b-413" prev="i-f528c0017c012c7b-406" who="Q429001">
            <seg xml:id="i-2fJo21AA34D4k9J8gZVtKR">
              Om Paulus bibelord om att kvinnan ska tiga i församlingen skulle
              gälla i dag skulle knappast någon av kvinnorna här kunna stå och
              tala högt och fritt. Om Martin Luther inte skulle ha vågat ifrågasätta
              kristendomen på sin tid skulle vi ha stannat i vår utveckling.
              Om man inte skulle kunna häckla delar av religionen i dag skulle
              inte heller religionen kunna vara fri. Kristendomen har moderniserats,
              och jag är helt säker på att islam kommer att gå samma väg då
              kvinnor och män i den muslimska världen kräver och vill ha samma
              rättigheter som vi har i väst.
            </seg>
          </u>
          <u xml:id="i-f528c0017c012c7b-414" prev="i-f528c0017c012c7b-406" who="Q429001">
            <seg xml:id="i-6Nv6ohz8kgJHTmRJAtHAjT">
              Jag blir likväl väldigt fylld av vrede när jag hör Saudiarabiens
              högste andlige ledare, schejk Abd al-Rahman al-Seedes i fredagsbönen
              häromveckan uppmana världens länder att stifta lagar som förbjuder
              kränkningar av profeten och islams platser. Det är en man som
              samtidigt representerar ett land som förvägrar kvinnor rösträtt,
              att köra bil eller att ens vistas ute på stan utan ett manligt
              förkläde. Om det är några som är verkligt kränkta och förvägrade
              sina rättigheter är det saudiska kvinnor.
            </seg>
          </u>
          <u xml:id="i-f528c0017c012c7b-415" prev="i-f528c0017c012c7b-406" who="Q429001">
            <seg xml:id="i-VzMChTrsP3vyTdfQLb3z9w">
              Irans president och mullor försöker ta billiga poäng på Muhammedbilderna
              och deras kränkning. Det är en diktaturregim som avrättar tonårstjejer
              som pussat en pojke eller förvägrar kvinnor rätten att gifta sig
              och skilja sig på lika villkor som män. Om det är några som är
              verkligt kränkta är det iranska kvinnor.
            </seg>
          </u>
          <u xml:id="i-f528c0017c012c7b-416" prev="i-f528c0017c012c7b-406" who="Q429001">
            <seg xml:id="i-2CZRhbRfnJcqwYYZRUVMLM">
              Religiösa intoleranta grupper i Pakistan ställer till våld och
              tumult där flera människor dör på grund på Muhammedbilderna. Det
              är samma grupper som sanktionerar hedersmord på unga flickor som
              själva vill styra sitt liv. Om det är några som är verkligt kränkta
              är det de pakistanska flickorna.
            </seg>
          </u>
          <u xml:id="i-f528c0017c012c7b-417" prev="i-f528c0017c012c7b-406" who="Q429001">
            <seg xml:id="i-GR97qvodqfGE5M5uEHMEh5">
              Det är dags att alla som kallar sig för demokrater eller feminister
              börjar tala klarspråk. Sluta kompromissa med kvinnors människovärde!
            </seg>
          </u>
          <u xml:id="i-f528c0017c012c7b-418" prev="i-f528c0017c012c7b-406" who="Q429001">
            <seg xml:id="i-7XFLxiMEA2K9RokaEPRcbm">
              Vi måste försöka vara tydliga i frågor. Vi vill ha ett fritt
              samhälle där vi själva väljer vem vi vill älska och gifta oss
              med och inte pappa, präster eller patriarkatet. Det är ett fritt
              samhälle där kvinnor och män har lika värde och människovärdet
              aldrig kränks. Vi ska vara glasklara som politiker. Kränkningar
              av mänskliga rättigheter får aldrig och kan aldrig legitimeras
              med hänvisning till strukturer, kultur eller tradition.
            </seg>
          </u>
          <u xml:id="i-f528c0017c012c7b-419" prev="i-f528c0017c012c7b-406" who="Q429001">
            <seg xml:id="i-79KYMBD4jQVKokKvGVDEq3">
              Kvinnors rättigheter är inte heller västerländska rättigheter.
              Det är universella rättigheter, även om västerlandet lever upp
              till dem allra bäst. FN-stadgan skrev redan 1945 att kvinnor och
              män har lika rättigheter och värde.
            </seg>
          </u>
          <u xml:id="i-f528c0017c012c7b-420" prev="i-f528c0017c012c7b-406" who="Q429001">
            <seg xml:id="i-7cpBLhX7odksq5eS4XAvuU">
              Jag vill avsluta med att citera en muslimsk feminist från Nordafrika
              som heter Fatima Mernissi. Det är en väldigt klok kvinna. Hon
              har sagt en gång: Vi kvinnor i den muslimska världen avundas er
              i väst för att ni har rätten till fri abort och rätten att gifta
              er och skilja er på lika villkor. Men när kommer era kroppar i
              väst att upphöra att vara en marknadsprodukt?
            </seg>
          </u>
          <u xml:id="i-f528c0017c012c7b-421" prev="i-f528c0017c012c7b-406" who="Q429001">
            <seg xml:id="i-QWnR44H1LPnHB5esB4hMXm">
              Det visar väldigt tydligt att kvinnoförtrycket är som ett mynt.
              Det har två sidor. Även om kränkningarna är allra störst i arabvärlden
              och Mellanöstern så har västvärlden mycket att förbättra när det
              gäller kvinnor. Jag skäms som europé när jag tänker på sexslaveriet
              med unga flickor och kvinnor, vår tids slavhandel. Enligt Europol,
              EU:s polisbyrå, beräknas en halv miljon kvinnor varje år föras
              in i Europa för att säljas som sexslavar. Inte ens under den mest
              intensiva handeln med afrikanska slavar till Amerika under 1860-talet
              kom man upp i dessa höga siffror.
            </seg>
          </u>
          <u xml:id="i-f528c0017c012c7b-422" prev="i-f528c0017c012c7b-406" who="Q429001">
            <seg xml:id="i-JqRZbLM25T2a5BqQtQNGnm">
              Herr talman! Förra våren rasade en intensiv debatt i Sverige
              om huruvida män är djur eller inte, en feministisk ganska inflammerad
              diskussion. Det är fullkomligt uppenbart för varje liberal person
              och varje demokrat att så inte är fallet. Men det är väldigt sorgligt
              att få talare hittills, förutom på den internationella kvinnodagen,
              väljer att faktiskt tala om att kvinnor betraktas och behandlas
              som djur, brukas, missbrukas och förbrukas, varje dag världen
              över.
            </seg>
          </u>
          <note type="speaker" xml:id="i-B3nSjQRb6qthJuZwQckkgo">
            Anf. 41 URBAN AHLIN (s) replik:
          </note>
          <u xml:id="i-f528c0017c012c7b-423" next="i-f528c0017c012c7b-424" who="Q3369220">
            <seg xml:id="i-GMmpyFXkjASStAedXzufs4">
              Herr talman! Det var ett fantastiskt bra tal av Birgitta Ohlsson.
              Dock är det en fundering jag har med anledning av vad Folkpartiet
              tidigare i den här debatten sade om USA som den goda stormakten.
              När det gäller det område som vi nu talar om, Saudiarabien, Egypten,
              Pakistan och så vidare, är det så att USA är den goda stormakten
              i regionen? Det vi talar om är väl ändå att det finns korrupta
              regimer och diktatorer som förtrycker sin befolkning, allra mest
              kvinnorna. Är det inte så att den goda stormakten, som Folkpartiet
              vurmade för, just kramar om regimerna och inte bryr sig om befolkningen
              i de här länderna? Är det inte det vi borde förändra och säga:
              Vi kräver en demokratisering. Vi kan inte längre hålla dessa korrupta
              regimer under armarna. Vi måste ha mer av demokratifrämjande arbete
              i regionen.
            </seg>
          </u>
          <u xml:id="i-f528c0017c012c7b-424" prev="i-f528c0017c012c7b-423" who="Q3369220">
            <seg xml:id="i-Jw2pMF49P7YPkiqCYvfzt7">
              Hur ser Birgitta Ohlsson på det här? Har USA den positiva roll
              som tidigare folkpartister i den här debatten sade i just det
              område som du hänvisar till?
            </seg>
          </u>
          <note type="speaker" xml:id="i-NNJ2MYytMjzdWuwLu5vVfc">
            Anf. 42 BIRGITTA OHLSSON (fp) replik:
          </note>
          <u xml:id="i-f528c0017c012c7b-425" next="i-f528c0017c012c7b-426" who="Q429001">
            <seg xml:id="i-4vcrPeV9xKNdgvGZzaNr5C">
              Herr talman! Jo, det står väldigt klart och tydligt att de flesta
              brott mot mänskliga fri- och rättigheter sker i Mellanöstern och
              i arabvärlden. Det är där det finns länder där kvinnor inte har
              fått rösträtt ännu och där man kan bli stenad för att man har
              haft en utomäktenskaplig relation. Jag tycker att man kan vara
              kritisk mot många saker som har hänt i regionen. USA har varit
              okritiskt, men nu ser vi att det har skett en förändring med en
              skärpning i tonen sedan Condoleezza Rice blev utrikesminister
              i Amerika. Hon har varit tydligare och vågat ta upp mänskliga
              rättigheter och kvinnors rättigheter och demokrati på ett bättre
              sätt. Men det innebär inte att den kampen är över och att allt
              är fläckfritt och perfekt.
            </seg>
          </u>
          <u xml:id="i-f528c0017c012c7b-426" prev="i-f528c0017c012c7b-425" who="Q429001">
            <seg xml:id="i-PKCeMcYUoDNqxN6RNGsPPR">
              Jag tycker att det vore väldigt bra om vi här i kammaren kunde
              komma överens om ett stort demokratiprogram för Mellanöstern,
              där vi inte bara stöder enskilda politiker eller journalister
              utan också dem som faktiskt jobbar under jorden för att störta
              de här regimerna. Där har vi varit tydliga från Folkpartiets sida
              väldigt länge.
            </seg>
          </u>
          <note type="speaker" xml:id="i-SQMhxo8k1RybjhBYN9hPb7">
            Anf. 43 URBAN AHLIN (s) replik:
          </note>
          <u xml:id="i-f528c0017c012c7b-427" who="Q3369220">
            <seg xml:id="i-4zR4BejRzxZfXsSbqCyxqi">
              Herr talman! Jag håller med Birgitta Ohlsson om detta. Jag tror
              också att det skedde en tidigare förändring än med Condoleezza
              Rice när George Bush sade att de som kapade flygplanen och flög
              in i World Trade Center med stor majoritet kom från Saudiarabien.
              Så den stabilitet som USA eftersträvade genom att hålla de här
              regimerna under armarna var ingen stabilitet utan orsakade problem
              för dem. Därför har amerikanerna talat om mer demokratisering
              i regionen. Jag är inte säker på att de använder rätt verktyg
              dock när det gäller hur det ska gå till. Där borde vi från EU
              och från Sveriges sida naturligtvis vara behjälpliga och hjälpa
              till med den demokratisering som sker, gärna på det sätt som Birgitta
              Ohlsson skissar på. Jag tycker att det arbete vi har gjort med
              institut, euroislamprojekt och så vidare är bra steg på vägen,
              men vi kan säkert göra mer. Jag tror nog att vi i riksdagen kan
              hitta former för detta.
            </seg>
          </u>
          <note type="speaker" xml:id="i-QR7ppiSGZyFWeqnEWJW14w">
            Anf. 44 BIRGITTA OHLSSON (fp) replik:
          </note>
          <u xml:id="i-f528c0017c012c7b-428" who="Q429001">
            <seg xml:id="i-FQY2ZQuoVWzoq4D9GWnYq5">
              Herr talman! Där vill jag fylla i att jag tycker att det är viktigt
              att se till att de allra mest förtryckta grupperna också nås av
              vårt stöd. Där upplever vi från Folkpartiets sida att vi inte
              har fått tillräckligt stark uppbackning från regeringen hittills.
              Där kan vi säkert göra mer tillsammans, till exempel ha speciella
              program för att stödja de studentaktivister som just nu sitter
              i fängelse i Teheran för att de vill kämpa för frihet eller stödja
              kvinnorättsaktivister. På samma sätt som vi stöttade ANC under
              apartheidtiden ska vi ha program för frihet när det gäller Mellanöstern.
            </seg>
          </u>
          <note type="speaker" xml:id="i-9B9hTtPymqpC9M5vZtp6AB">
            Anf. 45 ALF SVENSSON (kd):
          </note>
          <u xml:id="i-f528c0017c012c7b-429" next="i-f528c0017c012c7b-444" who="Q944795">
            <seg xml:id="i-HeBHCRsya3JgHnWBNzwPiE">
              Herr talman! Jag tror att Urban Ahlin kan vara väldigt trygg
              när det gäller enprocentsmålet för biståndet. Jag hade ju förmånen
              att ha ansvar för biståndet när Carl Bildt var statsminister,
              och då lyckades vi komma upp till 1,03 % av BNI.
            </seg>
          </u>
          <u xml:id="i-f528c0017c012c7b-430" prev="i-f528c0017c012c7b-429" who="Q944795">
            <seg xml:id="i-XXM6D17nwv8Qvnsfdh9Wz3">
              I samband med dessa biståndsresonemang vill jag också erinra
              Urban Ahlin om att det då fanns ett organ, helt fristående, som
              hade koll på hur biståndet användes. Ordförande var Ingemar Mundebo,
              och sedan var det en grupp ekonomer som var mycket framstående
              på internationellt bistånd och internationell ekonomi. Detta avskaffade
              ni det första ni gjorde 1994. Jag har egentligen aldrig förstått
              varför.
            </seg>
          </u>
          <u xml:id="i-f528c0017c012c7b-431" prev="i-f528c0017c012c7b-429" who="Q944795">
            <seg xml:id="i-6EpkVTGqYaJJKTDUZp8H9A">
              Nu kan man glädjande nog läsa i deklarationen: Vi tar ansvar
              för hur svenska biståndsmedel används. En ny myndighet ska kontrollera
              och så vidare. Det hade dugt med den vi tillsatte, men den dög
              inte för er. Det är dock bra att ni efter mer än tio år kommer
              till insikt.
            </seg>
          </u>
          <u xml:id="i-f528c0017c012c7b-432" prev="i-f528c0017c012c7b-429" who="Q944795">
            <seg xml:id="i-SWwZWHweU6d6mjcHW6FtLh">
              Herr talman! Det har talats mycket här om neutralitet och alliansfrihet.
              Ofta används detta som argument för att Sverige därmed skulle
              vara väl skickat att engagera sig när man ska hitta kompromisser
              och diplomatiska lösningar till konflikter. Jag tycker för min
              del att Norge och Finland märks mycket mer i sådana sammanhang,
              och det är bara att gratulera. Nu begär jag inte att Ahlin eller
              någon annan ska säga att jag har rätt i denna känsla, men jag
              har ju rätt att hysa den.
            </seg>
          </u>
          <u xml:id="i-f528c0017c012c7b-433" prev="i-f528c0017c012c7b-429" who="Q944795">
            <seg xml:id="i-5R8os1AVE4kduJ4pYekRRj">
              Jag har många gånger förvånats över och frågat mig vad det beror
              på att Sverige inte finns med mer i dessa sammanhang. Jag har
              undrat om det inte kan bero på Olof Palme. Detta var ju hans starkaste
              gren det utrikespolitiska engagemanget och efterföljande statsministrar
              har sedan känt sig lite ängsliga för att bli jämförda med honom.
              Jag tycker alltså att Sverige skulle skruva upp, eller vad man
              nu ska använda för verb, diplomatin mycket mer. Om det nu är så
              till gagn att vara neutral och alliansfri borde det märkas mer
              än vad som är fallet.
            </seg>
          </u>
          <u xml:id="i-f528c0017c012c7b-434" prev="i-f528c0017c012c7b-429" who="Q944795">
            <seg xml:id="i-UbVWYDMy9kwWp5q72uZMss">
              Nu behöver ingen här någon repetition av de senaste veckornas
              händelser utifrån Jyllands-Posten. Vi känner dem väl. Jag tycker
              för min del att kommentatorbåsen och åskådarläktarna redan är
              överfulla och att vi i stället måste ställa frågan: Vad gör vi?
              Vi har i dag hört den ambivalenta diskussion som ständigt förs
              i massmedierna: Vi har all förståelse för att muslimerna känner
              sig kränkta, men samtidigt håller vi mycket styvt på yttrande-
              och tryckfriheten och det ska vi naturligtvis fortsättningsvis
              göra, ingen tvekan om det. Men vad kan vi då göra?
            </seg>
          </u>
          <u xml:id="i-f528c0017c012c7b-435" prev="i-f528c0017c012c7b-429" who="Q944795">
            <seg xml:id="i-66fV5ZEE1SuJkK3pz8XeL1">
              I deklarationen skrivs det att vi ska se till att få dialog,
              att vi ska stärka dialogen. Det är verkligen någonting som jag
              i allra högsta grad vill understryka. Jag tycker dock inte att
              regeringen lever upp till det, i varje fall inte hittills det
              kan hända att det är en ny dag i morgon med nya ansatser, och
              då får man vara glad för det. Här nämndes av Cecilia Wigström
              att ni skulle stänga generalkonsulatet i Istanbul. Det skulle
              Göran Persson göra. Jag minns vilken fajt vi fick ta när ni stängde
              ambassaden i Tunisien, detta moderata muslimska land där Olof
              Palme och Habib Bourguiba hade skaffat sig väldigt goda relationer
              sinsemellan. Varför gjorde ni det?
            </seg>
          </u>
          <u xml:id="i-f528c0017c012c7b-436" prev="i-f528c0017c012c7b-429" who="Q944795">
            <seg xml:id="i-QRQg69SBGZsqc7CPnPyJhQ">
              Här talar man om mänskliga fri- och rättigheter, och låt oss
              fortsätta att stryka under hur viktiga dessa är i utrikespolitiken.
              Men varför, Urban Ahlin, stängde ni då ambassaden i Vatikanen?
              Varenda diplomatiskt ärlig person vet ju att man via Vatikanen
              kan få en insikt om hur det står till med mänskliga fri- och rättigheter
              världen över som man annars inte kan hämta hem, men den ambassaden
              stängde ni. Ska ni nu börja öppna ambassader igen? Jag tycker
              att det är lite tvetungat, det som sägs.
            </seg>
          </u>
          <u xml:id="i-f528c0017c012c7b-437" prev="i-f528c0017c012c7b-429" who="Q944795">
            <seg xml:id="i-UAH3g9xaFEgYazgfRQZLPF">
              Låt mig nämna i all hast tiden går alldeles för fort vad Österrike
              har gjort på detta område. Mellan den 14 och den 16 november i
              fjol samlades 2 000 delegater i Wien för att resonera och konferera
              under mottot Islam i en pluralistisk värld. Statschefer, högsta
              företrädare för världsreligionerna och kyrkliga dignitärer var
              där och fanns i talarstolen på Wiener Hofburg. Frågorna var: Kan
              terrorism på något sätt relateras till islam? Går det att förena
              demokrati i länder som håller sig med muslimska författningar?
              Kommer vi att få se religionsfrihet i länder där islam är vad
              man skulle kunna kalla statsreligion? På denna typ av frågor,
              menar jag, måste vi höra vilka svar vi får från muslimskt håll.
            </seg>
          </u>
          <u xml:id="i-f528c0017c012c7b-438" prev="i-f528c0017c012c7b-429" who="Q944795">
            <seg xml:id="i-N6Aq2w6a3a5nNusxxamxay">
              Österrikes president Heinz Fischer inledningstalade. Där var
              Irans förre president Khatamani och höll ett intressant anförande.
              Fredspristagaren Shirin Ebadi trodde att det mycket väl går att
              förena demokrati och mänskliga rättigheter med islam. Samma ståndpunkt
              förfäktade en av de ledande turkiska teologerna och historikerna.
              Iraks president Talabani var där. Afghanistans president Karzai
              var där. Den ortodoxe ekumeniske patriarken Bartholomaios I från
              Konstantinopel var där. FN, USA, Egypten, Libanon, Malaysia etcetera
              var där.
            </seg>
          </u>
          <u xml:id="i-f528c0017c012c7b-439" prev="i-f528c0017c012c7b-429" who="Q944795">
            <seg xml:id="i-MTh9bPZGHenCkdMwmQ2cn9">
              Var Sverige där? Det är en fråga som jag väldigt gärna skulle
              vilja ha svar på.
            </seg>
          </u>
          <u xml:id="i-f528c0017c012c7b-440" prev="i-f528c0017c012c7b-429" who="Q944795">
            <seg xml:id="i-SuCnoGhk8mEUboBiyLssAW">
              Värdet av religionsdialog, av att utbyta synsätt, underströks
              förstås. Detta är något som måste få sin chans. Svårigheter och
              missförhållanden dryftades under denna kongress i Österrike. Det
              märkliga var att man nästan var enig om att problemen inte var
              religionernas fel utan politikernas. I allra högsta grad tyder
              ju detta på att politikerna är i skuggan när det gäller att skapa
              dialoger.
            </seg>
          </u>
          <u xml:id="i-f528c0017c012c7b-441" prev="i-f528c0017c012c7b-429" who="Q944795">
            <seg xml:id="i-2KTfWEunv9ERuCZXWeLC3k">
              Herr talman! Här tycker jag att det finns mycket att göra.
            </seg>
          </u>
          <u xml:id="i-f528c0017c012c7b-442" prev="i-f528c0017c012c7b-429" who="Q944795">
            <seg xml:id="i-CznzNMeP8ZgVNa5UGtdvmL">
              Nu gladde det mig väldigt mycket att höra Urban Ahlin tala om
              Turkiet. I den frågan har jag jag hoppas att Urban Ahlin har tagit
              del av den skrivit en enskild motion. Jag har skrivit många motioner,
              men den här motionen är bra observera att jag säger så för att
              inte framstå som alldeles för egocentrisk. Jag hoppas att Urban
              Ahlin och jag kan enas om att göra någonting i linje med vad som
              sägs där, nämligen att vi bilateralt ska bry oss om och skaffa
              en relation till Turkiet på alla nivåer och i alla avseenden.
              Jag tror dessutom att det skulle vara väldigt gagneligt för integrationen
              i vårt land och för förståelsen. Det är förståelse som behövs.
              Det är att bygga broar av ömsesidighet som är angeläget.
            </seg>
          </u>
          <u xml:id="i-f528c0017c012c7b-443" prev="i-f528c0017c012c7b-429" who="Q944795">
            <seg xml:id="i-tdwUkjVb6zFfmjFgm2Wry">
              Jag hann ju med hela mitt anförande här, i varje fall det mesta.
            </seg>
          </u>
          <u xml:id="i-f528c0017c012c7b-444" prev="i-f528c0017c012c7b-429" who="Q944795">
            <seg xml:id="i-JSdm73mTuCXTku9cpENUe5">
              Jag hoppas, Urban Ahlin, att detta nu inte faller bara för att
              motionen kommer från ett annat håll än det egna. Det är ju inte
              så att vare sig Ahlin eller jag uppfinner hjulet, men tillsammans
              kanske vi kan hitta något positivt. Jag tror att det skulle vara
              till gagn för EU att se att Sverige här tog ett initiativ i linje
              med Österrikes. Jag skulle gärna vilja ha ett ja redan i dag på
              den punkten, för jag tror att Urban Ahlin har mandat att ge det.
            </seg>
          </u>
          <note type="speaker" xml:id="i-TSsFQQWvRvXH4x7y2JCiTw">
            Anf. 46 URBAN AHLIN (s) replik:
          </note>
          <u xml:id="i-f528c0017c012c7b-445" next="i-f528c0017c012c7b-447" who="Q3369220">
            <seg xml:id="i-X4i6UY2AEqM9cdEwKzYxdE">
              Herr talman! Först ska jag säga något om biståndet. Även om man
              har stolta traditioner att falla tillbaka på kan man ju inte vila
              på gamla lagrar, utan man måste vara klar över att det blir så
              i framtiden också. Det hade väl varit lämpligt om alliansen redan
              före valet hade kunnat deklarera att man ska klara av enprocentsmålet.
              I alla fall gör det mig nervös att man inte klarar av att skriva
              det.
            </seg>
          </u>
          <u xml:id="i-f528c0017c012c7b-446" prev="i-f528c0017c012c7b-445" who="Q3369220">
            <seg xml:id="i-GRxHPVMoYDC6vRjTm6RwS">
              När det gäller Turkiet och din motion lovar jag att i bästa samarbete
              med Holger Gustafsson, utrikesutskottsledamot för Kristdemokraterna,
              ta en titt på den. Jag håller med dig i allt du säger, och jag
              tycker att det är väsentligt att Sverige utvecklar just det samarbete
              med Turkiet som du talar om. Det var ju det som var tanken med
              vårt generalkonsulat och vårt institut i Istanbul och allt annat
              arbete som vi har där. Jag håller också med om att detta är en
              nyckelfråga för framtiden när det gäller dialogen i regionen.
              Här skulle Sverige kunna ha en bra roll.
            </seg>
          </u>
          <u xml:id="i-f528c0017c012c7b-447" prev="i-f528c0017c012c7b-445" who="Q3369220">
            <seg xml:id="i-47cgFsvftTLkQu2UQMGSHo">
              Det tredje tyvärr är det ont om tid, så jag kan inte ge något
              uttömmande svar är din känsla att vi inte deltar i lika många
              medlande insatser i världen längre. Jag skulle vilja säga att
              jag är helt övertygad om att vi deltar i lika många fredsbevarande
              operationer, militära operationer och så vidare. Jag har dock
              också samma känsla som du av att antalet medlande operationer
              har minskat. Jag tror helt enkelt att det beror på att vi under
              Olof Palmes tid hade det kalla kriget. Det var Sovjet som stod
              mot USA, och det fanns ett litet antal länder som hade förmåga
              att bidra militärt och också hade kunniga tjänstemän, diplomater
              och andra som kunde medla.
            </seg>
          </u>
          <note type="speaker" xml:id="i-2KLvf97HNxHXYe6Dnp67nN">
            Anf. 47 ALF SVENSSON (kd) replik:
          </note>
          <u xml:id="i-f528c0017c012c7b-448" next="i-f528c0017c012c7b-451" who="Q944795">
            <seg xml:id="i-JjATefAdjLXxJnFPYgcsYB">
              Herr talman! Jag ska inte vara cynisk men det är klart att jag
              förstår att Urban Ahlin inte vill tala om gamla lagrar när det
              gäller bistånd. Då är ni ju nere på 0,7 %, och det är inte särskilt
              mycket att skryta över. Jag menar ändå att man kan använda det
              exemplet från 19911994. Jag kan i varje fall försäkra Urban Ahlin
              att vad på mig ankommer vet jag väldigt väl vad jag vill i de
              här frågorna. Det är ingen tvekan om det.
            </seg>
          </u>
          <u xml:id="i-f528c0017c012c7b-449" prev="i-f528c0017c012c7b-448" who="Q944795">
            <seg xml:id="i-YB7GjHSxWeQhqYV4RVHRhF">
              Sedan håller Urban Ahlin med mig om det jag har sagt om Turkiet.
              Ibland blir man lite rädd för att vi håller med varandra och det
              sedan inte blir något mer. Låt oss nu se till att det sker något
              konkret på det här området. Man kan alltså märka nere i EU att
              det dras åt ett annat håll än de sju riksdagspartierna här är
              överens om. Då kan man inte vänta tills de har punktat upp sina
              program utan jag tycker att vi ska vara snabbt ute.
            </seg>
          </u>
          <u xml:id="i-f528c0017c012c7b-450" prev="i-f528c0017c012c7b-448" who="Q944795">
            <seg xml:id="i-NzwGhwfGosnN83jhp9tPTF">
              Jag tror alltså att om Sverige hissar fanan högt i den här frågan
              kommer det att spela roll både bland kristdemokrater och bland
              socialdemokrater liksom bland andra krater nere i EU.
            </seg>
          </u>
          <u xml:id="i-f528c0017c012c7b-451" prev="i-f528c0017c012c7b-448" who="Q944795">
            <seg xml:id="i-FHXwCcodBWWsHSKm3YikET">
              Sedan menar jag att det även efter kalla krigets dagar finns
              alla förutsättningar att syssla med medlande insatser. Som jag
              nämnde tycker jag att Norge och Finland är långt framme.
            </seg>
          </u>
          <note type="speaker" xml:id="i-GSWDSMJQzNZnJ2Z5hzcEe7">
            Anf. 48 URBAN AHLIN (s) replik:
          </note>
          <u xml:id="i-f528c0017c012c7b-452" next="i-f528c0017c012c7b-455" who="Q3369220">
            <seg xml:id="i-VjSvcY9oT6MPEUbWVMx2oJ">
              Herr talman! Att 0,7 % inte är något att skryta med håller jag
              med om, men det var också en av de största ekonomiska kriser vi
              har haft.
            </seg>
          </u>
          <u xml:id="i-f528c0017c012c7b-453" prev="i-f528c0017c012c7b-452" who="Q3369220">
            <seg xml:id="i-7xBVR1n1A8X3hTeaQgHLdy">
              När det gäller Turkiet har vi i utrikesutskottet en arbetsgrupp
              om den muslimska världen. Vi förbereder just nu ett betänkande
              som just handlar om hur vi ska förbättra denna dialog och ha ett
              samarbete. Där tror jag att din motion passar alldeles utmärkt.
              Vi är inte alls främmande för att ha en hel del tillkännagivanden
              till regeringen om vad som behöver göras rent praktiskt. Det är
              inte bara så att politiker talar utan vi vill också komma fram
              med konkreta förslag som gör att man kan arbeta med detta.
            </seg>
          </u>
          <u xml:id="i-f528c0017c012c7b-454" prev="i-f528c0017c012c7b-452" who="Q3369220">
            <seg xml:id="i-AykhzkyQQeoDmkGGDvkhN5">
              När det gäller kalla kriget håller jag med dig om att det skulle
              ha kunnat göras mer insatser. Jag hann inte avsluta min tankegång
              där, men poängen är att jag tror att många på Utrikesdepartementet
              efter att kalla kriget upphörde trodde att förfrågningarna skulle
              fortsätta i samma strida ström. Norge och Kanada är lyckosamma
              med detta. Men de slåss också om att få ta medlande uppgifter.
            </seg>
          </u>
          <u xml:id="i-f528c0017c012c7b-455" prev="i-f528c0017c012c7b-452" who="Q3369220">
            <seg xml:id="i-D1svnFrEynJ5Zet9UcuGce">
              Jag tycker att det var vägledande det Laila Freivalds sade i
              dag att vi ska utse fler sändebud och att vi ska avsätta mer resurser
              för att kunna göra de insatserna. Jag tror att vi helt enkelt
              blev fångar i vår egen framgång under kalla kriget. Sedan förändrades
              världsbilden totalt och därmed förändrades också våra förutsättningar
              att medla. Operationer har vi varit med i. Vi har gjort vad vi
              har kunnat, men vi har suttit lite för länge och väntat på att
              telefonen ska ringa för att vi ska medla. Det tror jag har varit
              en felaktig strategi.
            </seg>
          </u>
          <note type="speaker" xml:id="i-53QPLu4FQvi4c13xTLaWLT">
            Anf. 49 ALF SVENSSON (kd) replik:
          </note>
          <u xml:id="i-f528c0017c012c7b-456" next="i-f528c0017c012c7b-458" who="Q944795">
            <seg xml:id="i-FA1eYxv2muDPqpvED3MqBY">
              Fru talman! Detta erkännande från Urban Ahlins sida tycker jag
              är balsam att höra. Sedan blir man lite ängslig. Här ska utses
              fler sändebud samtidigt som vi har stängt, som jag tycker, för
              Sverige väldigt viktiga ambassader. Jag tycker alltså att det
              var ett väldigt misstag att stänga ambassaden i Tunisien, ett
              väldigt misstag att stänga ambassaden i Vatikanen och för övrigt
              också i Libanon.
            </seg>
          </u>
          <u xml:id="i-f528c0017c012c7b-457" prev="i-f528c0017c012c7b-456" who="Q944795">
            <seg xml:id="i-ABV8eh6KfNYMyQ1MPp9edH">
              Men jag är också överens med Urban Ahlin om att det efter kalla
              krigets dagar egentligen fanns större förutsättningar att låta
              diplomatin få sin chans än som var fallet under den låsning som
              kalla kriget och det imperietänkande som då fanns från två håll
              innebar.
            </seg>
          </u>
          <u xml:id="i-f528c0017c012c7b-458" prev="i-f528c0017c012c7b-456" who="Q944795">
            <seg xml:id="i-FacW7diYjY9HKTmtd9Hc4">
              Men jag har, som sagt, nästan uppfattat det som om Urban Ahlin
              har yrkat bifall till min enskilda motion, och då kan man ju inte
              vara mer än nöjd.
            </seg>
          </u>
          <note type="speaker" xml:id="i-EwDJ55zxXz8WJixfgQcuFR">
            Anf. 50 BERNDT EKHOLM (s):
          </note>
          <u xml:id="i-f528c0017c012c7b-459" next="i-f528c0017c012c7b-477" who="Q4894082">
            <seg xml:id="i-3kP9g3oVMpnuX8rnKDsoJR">
              Fru talman! Jag ska försöka klara av tre frågor, nämligen relationen
              till den muslimska världen, något om FN-reformerna och faktiskt
              vilken roll riksdagen kan spela i diplomatin.
            </seg>
          </u>
          <u xml:id="i-f528c0017c012c7b-460" prev="i-f528c0017c012c7b-459" who="Q4894082">
            <seg xml:id="i-GbHqgw2Es6rALwEdpFSxtN">
              Den globalisering som vi har genomgått under längre tid ökar
              våra kontaktytor. Den ger oss snabbare information. Den skapar
              gränslöshet. Den för oss närmare varandra. Men den medför också
              att vi måste få en insikt om ökad hänsyn, att vi ska försöka förstå
              varandra, att vi behöver mer kunskap och att vi kan visa varandra
              respekt.
            </seg>
          </u>
          <u xml:id="i-f528c0017c012c7b-461" prev="i-f528c0017c012c7b-459" who="Q4894082">
            <seg xml:id="i-STgkEFtMZKimbMpjU6pHcu">
              Vi sekulära nordbor inser nog inte att vi är ganska unika i världen.
              Religionen spelar normalt sett en väldigt stor roll var vi än
              befinner oss i världen. Men vi kan nog säga att den inte gör det
              i den norra hemisfären, även om man nog inte ska inbegripa USA
              i det fallet. Det tycker jag att Muhammedkarikatyrerna har visat.
              Våldet som har följt i deras spår måste med all kraft fördömas.
              Men bakom finns också frågan om identiteten i religionen. Profeten
              får inte avbildas. Att skända profeten blir att smutskasta alla
              muslimer, för profeten är en av dem. Han talade till och med samma
              språk. Man måste faktiskt visa respekt för människors innersta,
              för det som människor håller heligt. Till det hör religionen.
            </seg>
          </u>
          <u xml:id="i-f528c0017c012c7b-462" prev="i-f528c0017c012c7b-459" who="Q4894082">
            <seg xml:id="i-WSF8pYJRxC9tBKT8sJxmY5">
              Det är inte okej att sprida fördomar och främlingsfientlighet.
              Det måste bekämpas. Det är inte okej att trampa på en redan utsatt
              grupp. Hade det gällt angrepp på judendomen hade reaktionen blivit
              minst lika stark, om inte starkare. Vi måste se på alla religioner
              på samma sätt.
            </seg>
          </u>
          <u xml:id="i-f528c0017c012c7b-463" prev="i-f528c0017c012c7b-459" who="Q4894082">
            <seg xml:id="i-UtJMAQmhvFpcWfxhvDUEC4">
              Yttrandefriheten är demokratins livsnerv. Men det följer också
              ett ansvar med yttrandefriheten. Med rättigheter följer skyldigheter.
              Yttrandefriheten är inte oinskränkt. Ska den få användas på ett
              destruktivt sätt? Vad ger det? Det försvårar uppenbart i alla
              fall kulturmötet som globaliseringen kräver att vi kan hantera.
            </seg>
          </u>
          <u xml:id="i-f528c0017c012c7b-464" prev="i-f528c0017c012c7b-459" who="Q4894082">
            <seg xml:id="i-92FjJS5C7Mo4JMgU2pbkXy">
              Bakom den reaktion vi har sett finns naturligtvis mycket mer.
              Världens muslimer har varit utsatta och är utsatta för en mycket
              förödmjukande behandling. De betraktas på många ställen i världen,
              inte minst i den utvecklade världen, som andra klassens medborgare.
              Det blir ju så om man visar teckningar där muslimer ser ut som
              om de vore terrorister.
            </seg>
          </u>
          <u xml:id="i-f528c0017c012c7b-465" prev="i-f528c0017c012c7b-459" who="Q4894082">
            <seg xml:id="i-KLAAo4pT2hjYynJa4fbNqN">
              Talar man om kriget mot terrorismen och vänder sig mot den muslimska
              världen är budskapet solklart. Det förstår ju muslimerna. Det
              är klart att det skapar förödmjukelse. Självklart skapar det mer
              terrorism.
            </seg>
          </u>
          <u xml:id="i-f528c0017c012c7b-466" prev="i-f528c0017c012c7b-459" who="Q4894082">
            <seg xml:id="i-UnSPBK2fiCfspXcLE1z4Nc">
              Palestinakonflikten och behandlingen av palestinierna är en annan
              orsak till reaktionen. Den som har varit vid en checkpoint och
              sett hur israeler kan behandla både muslimer och kristna för den
              delen, men mest är det muslimer, eller som har stått vid den mur
              eller det stängsel som finns förstår vilken frustration ett fängelse
              skapar. Senast hade vi behandlingen av muslimer i Irak. Var det
              i går eller i förrgår vi såg hur brittiska soldater har behandlat
              människor? Eller Guantánamo! Det är klart att det finns en uppdämd
              ilska och vrede bakom all denna västerlandets dominans som flödar
              in över den muslimska världen.
            </seg>
          </u>
          <u xml:id="i-f528c0017c012c7b-467" prev="i-f528c0017c012c7b-459" who="Q4894082">
            <seg xml:id="i-9TupNJEQCbYWGPT5m6CdYc">
              Men där är också behandlingen av muslimerna i deras egna länder.
              De lever under förtryck och fattigdom. Många har inte jobb. Jag
              tror att nästan hälften av alla högskoleutbildade i Egypten inte
              får jobb hälften! Bristen på demokrati och mänskliga rättigheter
              har jag redan nämnt.
            </seg>
          </u>
          <u xml:id="i-f528c0017c012c7b-468" prev="i-f528c0017c012c7b-459" who="Q4894082">
            <seg xml:id="i-5cMTwLGTpU259fB5BFLysh">
              Inför den här situationen och det som har hänt kan inte vi sitta
              med armarna i kors. Det finns risk för konfrontation som förstärker
              islamofobin, som skapar främlingsfientlighet och rasism. Om man
              visar en bild på Muhammed med en bomb i huvudet är ju budskapet
              solklart muslimerna är terrorister hela bunten. Det handlar inte
              bara om en teckning av Muhammed utan det handlar om hets mot folkgrupp.
              Ingen tvekan på den punkten. I Sverige har vi lagstiftning när
              det gäller hets mot folkgrupp som förmodligen inte skulle räcka
              till. Man kan diskutera om den borde vara starkare. Man kan inte
              hävda att en sådan teckning har något annat budskap. Då är man
              blind. Då förstår man inte hur det här tolkas i den muslimska
              världen.
            </seg>
          </u>
          <u xml:id="i-f528c0017c012c7b-469" prev="i-f528c0017c012c7b-459" who="Q4894082">
            <seg xml:id="i-6GaHrFSh5brtZ3kvvG2ea4">
              Viktigast av allt är att vi förändrar attityden, vårt sätt att
              se på varandra, att vi inser att vi måste skapa respekt för varandra
              och för varandras kulturkrets. För det behöver vi kunskap och
              vi behöver dialog. I den dialogen är det väldigt viktigt, vilket
              vi sekulära nordbor också har väldigt svårt att inse, att kunna
              någonting om kultur och religion, att sätta sig in i detta och
              att förstå. Det måste ingå i en sådan dialog.
            </seg>
          </u>
          <u xml:id="i-f528c0017c012c7b-470" prev="i-f528c0017c012c7b-459" who="Q4894082">
            <seg xml:id="i-7gyGirbGhs4HAnfpe4KZ9d">
              Regeringen har gjort en hel del. Euroislam-projektet är jätteviktigt.
              Förintelsekonferenserna med sitt MR-perspektiv är också oerhört
              viktiga. Vi har dialogcentrum. Det som är omnämnt här är Istanbul,
              Svenska Institutet i Alexandria, Anna Lindh-stiftelsen inom ramen
              för Barcelonaprocessen, där vi för övrigt har en parlamentarisk
              församling som jag själv deltar i som kan betyda mycket. Någon
              har också nämnt, jag tror det var Holger Gustafsson, att vi har
              en arbetsgrupp i utrikesutskottet som arbetar med de här frågorna.
            </seg>
          </u>
          <u xml:id="i-f528c0017c012c7b-471" prev="i-f528c0017c012c7b-459" who="Q4894082">
            <seg xml:id="i-PAgo8P1VR9k6sV7KcAcvq2">
              FN kan säkert spela en viss roll. Det tillkommer nu en omformning
              av MR-rådet. Jag är inte alls främmande för att detta MR-råd också
              kan diskutera religionsfrågor. Varför skulle de inte kunna göra
              det?
            </seg>
          </u>
          <u xml:id="i-f528c0017c012c7b-472" prev="i-f528c0017c012c7b-459" who="Q4894082">
            <seg xml:id="i-Ct4WqgwJri9tgXc6cH9zGW">
              Nu är jag inne på FN-reformen. Jag ska bara rubrikmässigt, för
              tiden rinner i väg så fort, nämna hur viktigt det är att vi får
              ett effektivt MR-råd, att den fredsbyggande kommissionen sätts
              i sjön, att vi får konventionen mot terrorism det är illa att
              den inte redan är där att vi får ett reformerat säkerhetsråd,
              där världen blir mer representativ och inga mer veton finns, att
              utvecklingsagendan tas på allvar så att vi lever upp till de millenniemål
              vi har och att i linje med det också Ecosoc i FN reformeras. Vi
              ska gärna också få det nya fackorganet som diskuteras på miljösidan.
            </seg>
          </u>
          <u xml:id="i-f528c0017c012c7b-473" prev="i-f528c0017c012c7b-459" who="Q4894082">
            <seg xml:id="i-RjVQk1UE2sdSDUtZtJV77W">
              I det här sammanhanget har Sveriges regering spelat en stor roll.
              Jan Eliasson spelar en stor roll. Men vi parlamentariker kan också
              spela en roll i diplomatin och i att diskutera FN-reformerna i
              världen.
            </seg>
          </u>
          <u xml:id="i-f528c0017c012c7b-474" prev="i-f528c0017c012c7b-459" who="Q4894082">
            <seg xml:id="i-BSUZ7knxVYbGFBByt89Zo">
              Riksdagsledamöterna utnyttjas i mycket ringa grad i diplomatin.
              Det lämnar vi över till regeringen och regeringens myndigheter.
              Här finns en enorm resurs. Utskottens resor ska självklart inte
              bara användas för studier, utan de ska användas för uppdrag i
              världen. Vi ska ha ett budskap med oss, precis som de amerikanska
              senatorerna eller kongressmännen.
            </seg>
          </u>
          <u xml:id="i-f528c0017c012c7b-475" prev="i-f528c0017c012c7b-459" who="Q4894082">
            <seg xml:id="i-F6QfWfsuqqwSpff2uG4R4F">
              Det finns mängder med delegationer. I Interparlamentariska unionen,
              som jag själv jobbar i, möter vi två gånger varje år 100 länders
              parlamentariker. Vilken arena att föra överläggningar i och föra
              ut ett svenskt budskap i om demokrati, mänskliga rättigheter och
              andra frågor! Det finns också en parlamentarisk delegation runt
              Medelhavet där vi kan ta upp de nu aktuella frågorna.
            </seg>
          </u>
          <u xml:id="i-f528c0017c012c7b-476" prev="i-f528c0017c012c7b-459" who="Q4894082">
            <seg xml:id="i-HtwvMpRuczZgNuLLQzXEMj">
              Vi är 349 enskilda ledamöter. Det är en enorm resurs. Parlamentarikernas
              friare roll bör naturligtvis utnyttjas. Vi har ett enormt parlamentariskt
              kontaktnät, och många av oss har ett delvis större kontaktnät
              än vad regeringen kan erbjuda. Det bör vi ta vara på.
            </seg>
          </u>
          <u xml:id="i-f528c0017c012c7b-477" prev="i-f528c0017c012c7b-459" who="Q4894082">
            <seg xml:id="i-W3by2GQNd94uHGQoRvWh9F">
              Just det här ämnesområdet kommer upp i kväll på Utrikespolitiska
              klubbens möte i riksdagshuset under temat Riksdagens internationella
              ambitioner.
            </seg>
          </u>
          <note type="speaker" xml:id="i-VrgN8A8spb2GSqb18uAkUZ">
            Anf. 51 GÖRAN LINDBLAD (m) replik:
          </note>
          <u xml:id="i-f528c0017c012c7b-478" next="i-f528c0017c012c7b-479" who="Q326524">
            <seg xml:id="i-JuViU464cjSurQ8BcbNyHV">
              Fru talman! Det är bra att Berndt Ekholm talar om tolerans och
              betydelsen av kultur och religion. Men jag tycker att Berndt Ekholm
              förlorar lite fokus. En viktig del i händelserna efter karikatyrteckningarna
              som man kan ha många olika uppfattningar om är att stater, diktatorer,
              har använt sig av dem för sina egna syften. Det är inte bara islamister
              utan även regeringar, till exempel Syriens regering och Saudiarabiens
              regering, använder sig av dem. Människorna där det vet säkert
              Berndt Ekholm också lever i ett fear society , som Sharansky skriver
              i sina böcker. Ett fear society innebär att det finns tre kategorier
              av människor. Det är en kategori som stöder regimen. Det är en
              kategori som är dubbeltänkare, double thinkers , som tycker något
              men inte vågar. Sedan finns det en tredje kategori som är dissidenter.
              De åker naturligtvis i fängelse.
            </seg>
          </u>
          <u xml:id="i-f528c0017c012c7b-479" prev="i-f528c0017c012c7b-478" who="Q326524">
            <seg xml:id="i-C7XwsYug5hFdqXYMcEQeDu">
              Är det inte viktigt, Berndt Ekholm, att vi vrider fokus så att
              vi säger att mänskliga rättigheter och demokrati är viktigt för
              dessa människor?
            </seg>
          </u>
          <note type="speaker" xml:id="i-2fMDbMQc7g3Ne8pDCpBUcb">
            Anf. 52 BERNDT EKHOLM (s) replik:
          </note>
          <u xml:id="i-f528c0017c012c7b-480" next="i-f528c0017c012c7b-482" who="Q4894082">
            <seg xml:id="i-HV6JMfpUDeyWQc99iT2reA">
              Fru talman! Svaret är ja. Självklart ska vi göra det. Men när
              vi kommunicerar med de olika kulturkretsarna, i det här fallet
              arabvärlden, måste vi ha förmågan att sätta oss in i hur de tänker
              och hur vi ska närma oss dem. Hur ska vi diskutera?
            </seg>
          </u>
          <u xml:id="i-f528c0017c012c7b-481" prev="i-f528c0017c012c7b-480" who="Q4894082">
            <seg xml:id="i-32hcLsHdX7dWFXaHNZJXAG">
              USA har försökt med det som kallas greater Middle East initiative
              . Jag har förstått på mina resor att det är uppenbart att man
              har försökt att pådyvla arabvärlden sina värderingar. Det är dömt
              att misslyckas. Det måste bli ett erbjudande: Så här fungerar
              vi i vår värld. Så här arbetar vi med demokrati och mänskliga
              rättigheter.
            </seg>
          </u>
          <u xml:id="i-f528c0017c012c7b-482" prev="i-f528c0017c012c7b-480" who="Q4894082">
            <seg xml:id="i-D4cyASbuPDodbK4eNjoaGE">
              Man måste skapa ett intresse så att det hela sedan kommer inifrån.
              Det går inte att diktera att de ska göra som vi gör och tro att
              det ska bli någon framgång med det. Då skapar man inte den förståelse
              och ödmjukhet som krävs i en relation. Men ingen tvivlar på budskapet
              om demokrati och mänskliga rättigheter från något parti i riksdagen.
            </seg>
          </u>
          <note type="speaker" xml:id="i-E4MhSWW9FMz2ymWCQJosEC">
            Anf. 53 GÖRAN LINDBLAD (m) replik:
          </note>
          <u xml:id="i-f528c0017c012c7b-483" next="i-f528c0017c012c7b-484" who="Q326524">
            <seg xml:id="i-8fU8iZFTx3J6SxwjqzbcnP">
              Fru talman! Syftet är gott och rätt. Jag kan instämma i mycket
              av det som Berndt Ekholm säger. Men för att man ska få kraften
              inifrån i ett sådant samhälle, där människor är livrädda för att
              uttala sig, inte ens vågar uttrycka sig för sina närmaste eftersom
              de är rädda för att bli angivna, behövs det en viss inre storlek
              på massan innan revolten kommer. Det inträffade i Sovjet. Det
              håller på att hända i Kina. Vi ska naturligtvis hjälpa till så
              att det händer även i diktaturerna i arabvärlden. Det är inte
              av Gud givet att araber och muslimer ska leva i diktaturer. De
              människorna har samma önskemål, känslor och längtan som vi.
            </seg>
          </u>
          <u xml:id="i-f528c0017c012c7b-484" prev="i-f528c0017c012c7b-483" who="Q326524">
            <seg xml:id="i-MbUoB6qqZNgE5hZGnU6yUu">
              Men det räcker inte riktigt med att säga att det måste komma
              inifrån. Vi måste också hjälpa till.
            </seg>
          </u>
          <note type="speaker" xml:id="i-BqW5hNcf5kiXj1KBm8nuSm">
            Anf. 54 BERNDT EKHOLM (s) replik:
          </note>
          <u xml:id="i-f528c0017c012c7b-485" next="i-f528c0017c012c7b-486" who="Q4894082">
            <seg xml:id="i-UeGKFhocC9exJHR7WQWZ6e">
              Fru talman! Vår främsta väg är att med dialogen som instrument,
              med en ömsesidighet i samtalet, vinna varandra för förståelse
              för varandras sidor. Kanske arabvärlden kan lära oss något om
              hur vi hanterar droger, hur vi skändar kvinnor och hur vi ser
              på pornografi. Kanske i det mötet de kan lära sig något om vad
              demokrati är, vilka vinster det är med demokrati, vilka vinster
              det är med yttrandefrihet och så vidare. Det är den ömsesidigheten
              som är jätteviktig.
            </seg>
          </u>
          <u xml:id="i-f528c0017c012c7b-486" prev="i-f528c0017c012c7b-485" who="Q4894082">
            <seg xml:id="i-2hPLB6gV8C2rr4kLDFXvSb">
              Vi måste ha ett litet mått av självinsikt, det vill säga att
              vårt samhälle inte är något paradis. Det kan man säga oavsett
              vilken regering vi har. Eller hur? Vi måste ha en liten beredskap
              för att också lyssna på vad de har att säga oss. Då kan vi nå
              fram med vårt budskap.
            </seg>
          </u>
          <note type="speaker" xml:id="i-D3cmV9BMhFPCYdrysVs242">
            Anf. 55 GABRIEL ROMANUS (fp):
          </note>
          <u xml:id="i-f528c0017c012c7b-487" next="i-f528c0017c012c7b-499" who="Q724410">
            <seg xml:id="i-AamoScuevk2V8Z4gf5uoi9">
              Fru talman! Att be om ursäkt är en signal om att man ångrar något
              som man har gjort eller något som man har underlåtit att göra.
              När statsminister Göran Persson inför kammaren bad om ursäkt för
              regeringens hantering av tsunamikrisen var det en signal om att
              han ångrar något. Vad han ångrar kanske kommer att visa sig vid
              konstitutionsutskottets utfrågning i morgon.
            </seg>
          </u>
          <u xml:id="i-f528c0017c012c7b-488" prev="i-f528c0017c012c7b-487" who="Q724410">
            <seg xml:id="i-74UZy742WNZUx8mPc9EMSP">
              Den danska statsministern eller regeringen kan inte be om ursäkt
              för publiceringen av karikatyrer i en dansk tidning. Regeringen
              har inte ansvar för publiceringen. Statsministern kan kritisera
              teckningarna eller beklaga deras innehåll, men om han ber om ursäkt
              betyder det att han ångrar att Danmark har tryckfrihet, att han
              inte har inskränkt tryckfriheten. Det är anledningen till att
              den danska regeringen, och danska politiker över huvud taget,
              inte ber om ursäkt i det här sammanhanget.
            </seg>
          </u>
          <u xml:id="i-f528c0017c012c7b-489" prev="i-f528c0017c012c7b-487" who="Q724410">
            <seg xml:id="i-MQ7zbsZrD3pUkrMnSknUCM">
              Därför är det också omöjligt för oss i Sverige, i regering och
              riksdag, att be om ursäkt om den svenska tryckfriheten utnyttjas
              på ett sätt som väcker protester. Det betyder naturligtvis inte
              att tryckfriheten är obegränsad i Sverige heller. Man får inte
              förtala enskilda och man får inte bedriva hets mot folkgrupp.
              Bestämmelserna kom till mot bakgrund av erfarenheterna under andra
              världskriget om var det kan sluta om man tillåter hets mot människor
              med ett visst etniskt ursprung eller med en viss religion. Vi
              har sedan lagt till med en viss sexuell läggning.
            </seg>
          </u>
          <u xml:id="i-f528c0017c012c7b-490" prev="i-f528c0017c012c7b-487" who="Q724410">
            <seg xml:id="i-6vNEW5yKomkt9pak7XxgZq">
              Naturligtvis ska bestämmelsen skydda även andra religiösa grupper,
              till exempel muslimer, som inte fanns i Sverige i någon större
              omfattning under andra världskriget, eller personer med viss sexuell
              läggning. Men om något som publiceras i Sverige uppfattas som
              rasistiskt eller religiöst motiverad hets mot folkgrupp ska det
              prövas på rättslig väg. Det ska inte föranleda politiska ingripanden
              av regeringen.
            </seg>
          </u>
          <u xml:id="i-f528c0017c012c7b-491" prev="i-f528c0017c012c7b-487" who="Q724410">
            <seg xml:id="i-3Btt5z7C1oD6eRp6sagn6P">
              Med anledning av vad Berndt Ekholm sade nyss vill jag påminna
              om att Justitiekanslern, som är den som ska pröva detta, har prövat
              frågan om karikatyrerna. Han har funnit att de inte är hets mot
              folkgrupp i den svenska lagens mening. Detta har naturligtvis
              varit motiveringen när den danska regeringen har avstått från
              att be om ursäkt. Det hade varit klädsamt om den svenska regeringen
              hade markerat solidaritet med den danska regeringen i det avseendet,
              i stället för en, som jag tycker, ganska snål kritik mot den danska
              statsministern för att han inte vid ett visst tillfälle träffade
              ambassadörerna från de muslimska länderna för att förklara detta.
              Det har han för övrigt senare gjort.
            </seg>
          </u>
          <u xml:id="i-f528c0017c012c7b-492" prev="i-f528c0017c012c7b-487" who="Q724410">
            <seg xml:id="i-GcnDYUYCkVXMXrNDGRXxLY">
              När det gäller yttrandefrihet är Danmarks sak vår, som Birgitta
              Ohlsson uttryckte i kammaren för en kort tid sedan.
            </seg>
          </u>
          <u xml:id="i-f528c0017c012c7b-493" prev="i-f528c0017c012c7b-487" who="Q724410">
            <seg xml:id="i-3r91UPSyxG8NVPXWhoVFeT">
              Som redan har sagts har förbittringen över karikatyrerna blåst
              sönder och utnyttjats av odemokratiska regimer för att leda bort
              uppmärksamheten från förtrycket i deras egna länder och deras
              egna misslyckanden.
            </seg>
          </u>
          <u xml:id="i-f528c0017c012c7b-494" prev="i-f528c0017c012c7b-487" who="Q724410">
            <seg xml:id="i-EAa6LHbArtgxU7NvMU6uJp">
              Till bilden hör naturligtvis också att de som mest högljutt kräver
              respekt för sin egen religion i det här fallet inte precis låter
              sin egen agitation präglas av respekt för andra religioner. Det
              minskar naturligtvis också förståelsen för de våldsamma protesterna.
            </seg>
          </u>
          <u xml:id="i-f528c0017c012c7b-495" prev="i-f528c0017c012c7b-487" who="Q724410">
            <seg xml:id="i-DRA8ED7jheX8DApkA6LjV5">
              Bristen på uttalad nordisk solidaritet i den här frågan har tyvärr
              givit argument för dem som vill dödförklara det nordiska samarbetet.
              Vi återkommer ju senare här i kammaren till en diskussion om det
              nordiska samarbetet. Det finns de som anser att det nordiska samarbetet
              har spelat ut sin roll nu när vi är med i EU. Den uppfattningen
              delas förvisso inte av den gäst som vi hade i utrikesutskottet
              i går, nämligen Islands utrikesminister som också är ledare för
              det konservativa partiet i Island, Självständighetspartiet, och
              inte heller av statsministrarna i vare sig Island eller Norge.
              De ser det nordiska samarbetet som ett sätt för Norge och Island
              att få en kanal in i EU:s beslutsmaskineri vid sidan av det värde
              som det nordiska samarbetet har i sig självt.
            </seg>
          </u>
          <u xml:id="i-f528c0017c012c7b-496" prev="i-f528c0017c012c7b-487" who="Q724410">
            <seg xml:id="i-JsmpkWf65EWxVG7TR6rYMz">
              Personligen ser jag fram mot den dag då alla de nordiska länderna
              är med både i EU och i Nato och har anslutit sig till eurosamarbetet.
              Oavsett hur det går med den saken behövs det ett starkt Norden
              i EU. Det behövs för att göra EU mindre råbarkat kapitalistiskt
              och mer socialliberalt, som jag vill uttrycka det. Man kan också
              uttrycka det som att det, om man vill försvara den nordiska välfärdsmodellen
              i vid mening, behövs ett starkt Norden inom Europasamarbetet.
              Självklart har det nordiska samarbetet också ett starkt värde
              när det gäller det som man kan kalla för det traditionella inomnordiska
              samarbetet för att skapa ett gränslöst Norden och för att stärka
              vår kulturella, ideologiska och idémässiga gemenskap.
            </seg>
          </u>
          <u xml:id="i-f528c0017c012c7b-497" prev="i-f528c0017c012c7b-487" who="Q724410">
            <seg xml:id="i-DhudDFhDKj1nfAR75Nz6Rr">
              Det här ska ju vara ett meningsutbyte. Därför vill jag något
              kommentera Urban Ahlins fråga, även om han har lämnat kammaren.
            </seg>
          </u>
          <u xml:id="i-f528c0017c012c7b-498" prev="i-f528c0017c012c7b-487" who="Q724410">
            <seg xml:id="i-MXNjDThMFrFK15s2JYZTja">
              Han frågade: Är militär styrka verkligen lösningen på världens
              problem?
            </seg>
          </u>
          <u xml:id="i-f528c0017c012c7b-499" prev="i-f528c0017c012c7b-487" who="Q724410">
            <seg xml:id="i-XrTFgHxxrRtM6KpCe5jVSt">
              Mitt svar är: Låt oss inte vara naiva. Det behövs naturligtvis
              både militär styrka hos demokratierna och bistånd och en demokratisk
              dialog. Militär styrka behövs till exempel för att stoppa folkmordet
              i Darfur. Där räcker det uppenbarligen inte att vi säger att vi
              för en dialog, något som Gunilla Carlsson tog upp väldigt effektfullt
              tidigare. Självklart ska man pröva dialog och bistånd innan man
              ingriper militärt, men här behövs militär styrka. Den behövdes
              för att stoppa mördandet i Bosnien och Kosovo. Det inser naturligtvis
              Urban Ahlin också. Spela därför inte upp en falsk motsättning.
              Demokratierna måste ha militär styrka. Det är inte lösningen,
              men det är en nödvändig del av lösningen på samma sätt som polisen
              inte ensam är lösningen på brottsligheten, men vi behöver polis
              för att förebygga och beivra brott.
            </seg>
          </u>
          <note type="speaker" xml:id="i-FfQXsy5tF58HnEpYTq4PGj">
            Anf. 56 BERNDT EKHOLM (s) replik:
          </note>
          <u xml:id="i-f528c0017c012c7b-500" next="i-f528c0017c012c7b-503" who="Q4894082">
            <seg xml:id="i-6RDg6PMZh5Vyt7xTjjkR7V">
              Fru talman! Det finns mycket man kan replikera på, men jag hinner
              inte allt.
            </seg>
          </u>
          <u xml:id="i-f528c0017c012c7b-501" prev="i-f528c0017c012c7b-500" who="Q4894082">
            <seg xml:id="i-3KWayhCCRt5iZsrey8kSqh">
              Jag börjar med frågan om karikatyrerna. Vi är överens om hur
              lagen har tillämpats. Jag menar att det tål att fundera på vad
              som är rimligt. Om man avbildar profeten Muhammed med en bomb
              i huvudet eller tänker sig en liknande parallell till judendomen
              exempelvis är det enligt min mening hets mot folkgrupp. Jag tycker
              att vi behöver fundera över var gränserna ska gå innan vi sårar
              människor så djupt.
            </seg>
          </u>
          <u xml:id="i-f528c0017c012c7b-502" prev="i-f528c0017c012c7b-500" who="Q4894082">
            <seg xml:id="i-SmfZD2byp8yABRR9Z5zxkK">
              När det gäller regeringens ingripande har utrikesministern varit
              väldigt tydlig med att detta inte är något politiskt ingripande.
              Det är inte regeringen som har stängt sidan. Folkpartiet kan försöka
              driva det i en annan riktning, men jag tror inte att det kommer
              att ha någon framgång.
            </seg>
          </u>
          <u xml:id="i-f528c0017c012c7b-503" prev="i-f528c0017c012c7b-500" who="Q4894082">
            <seg xml:id="i-VecAkr1Q5qmSzf1MbBsDKW">
              När det gäller frågan om den danska regeringen vill jag säga
              att om den hade varit klok hade den naturligtvis visat respekt
              för att dessa ambassadörer ville tala med regeringen, vilket de
              inte fick. Jag har av de svenska muslimerna i Sverige förstått
              att de är väldigt glada för att vår regering har visat sådan öppenhet
              mot muslimerna och fört så många samtal med dem att de fått chans
              att komma fram i en dialog. Jag tror att det är oerhört viktigt
              att vi har den dialogen.
            </seg>
          </u>
          <note type="speaker" xml:id="i-LtWKAhUtP7ghYaTKeuEMQj">
            Anf. 57 GABRIEL ROMANUS (fp) replik:
          </note>
          <u xml:id="i-f528c0017c012c7b-504" next="i-f528c0017c012c7b-506" who="Q724410">
            <seg xml:id="i-YADaxQqSD7c9VNjdN9p3Xr">
              Fru talman! Jag känner inget behov av att kritisera den danska
              regeringens hantering av det här. Jag tycker att det hade varit
              klädsamt om den svenska regeringen och alla partierna hade gjort
              ett klart uttalande av solidaritet med Danmark.
            </seg>
          </u>
          <u xml:id="i-f528c0017c012c7b-505" prev="i-f528c0017c012c7b-504" who="Q724410">
            <seg xml:id="i-6XjHXDyC3Z7nn3uDKgPwci">
              När det gäller yttrandefrihet är Danmarks sak vår, som Birgitta
              Ohlsson sade. Det hade varit klädsamt om det hade framgått i stället
              för en ganska snål kritik mot den danska statsministern.
            </seg>
          </u>
          <u xml:id="i-f528c0017c012c7b-506" prev="i-f528c0017c012c7b-504" who="Q724410">
            <seg xml:id="i-9FoaDbvAGHCQb1pr3NNzP8">
              Vi kan självklart fundera över om vår lagstiftning är helt adekvat.
              Vi har ju fått lära oss att man kan säga att en viss sexuell läggning
              är en cancersvulst i Sverige. Det kan man säga utan att det anses
              vara hets. Vi har anledning att fundera över det, men vi har inte,
              som riksdagsledamöter, anledning att ifrågasätta JK:s bedömning
              i det här fallet. Det tycker jag. Det viktiga i det här sammanhanget
              är att vi försvarar tryckfriheten samtidigt som vi är beredda
              till en dialog och absolut understryker att de flesta, oavsett
              religion, särskilt nu när det också gäller muslimer, naturligtvis
              vill ha ett fredligt demokratiskt samhälle.
            </seg>
          </u>
          <note type="speaker" xml:id="i-CVzbNgLzogtP7DLRGxnjYC">
            Anf. 58 ROSITA RUNEGRUND (kd):
          </note>
          <u xml:id="i-f528c0017c012c7b-507" next="i-f528c0017c012c7b-523" who="Q4975896">
            <seg xml:id="i-BKkEcxTBf4nUNgrwcxa8XK">
              Fru talman! Svensk biståndspolitik är en viktig del i arbetet
              för att tränga undan fattigdom och hiv/aids. För att lyckas med
              det måste utvecklingsmålen genomsyra hela den svenska utrikespolitiken,
              inklusive handelspolitiken samtidigt som biståndsnivåerna höjs,
              fokuseringen ökar och kvaliteten på biståndet bibehålls eller
              höjs.
            </seg>
          </u>
          <u xml:id="i-f528c0017c012c7b-508" prev="i-f528c0017c012c7b-507" who="Q4975896">
            <seg xml:id="i-CsaBRstE6i4TUQkKUg1mN8">
              Regeringen bygger nu ett modernt utvecklingssamarbete, sade utrikesministern
              tidigare i dag. Det kanske kan tyckas vara en lek med ord. Världens
              stater har lovat att de så kallade millenniemålen ska vara uppnådda
              senast år 2015. Huvudmålet är att halvera antalet fattiga i världen.
            </seg>
          </u>
          <u xml:id="i-f528c0017c012c7b-509" prev="i-f528c0017c012c7b-507" who="Q4975896">
            <seg xml:id="i-33ng8rUfW2wyHYv9Er6jfg">
              Jag och Kristdemokraterna tycker att det är bra att det äntligen
              finns konkreta internationella mål. Konkreta mål gör att man kan
              ställa upp mätbara mål och sedan utvärdera om det svenska biståndet
              verkligen går till de mest behövande.
            </seg>
          </u>
          <u xml:id="i-f528c0017c012c7b-510" prev="i-f528c0017c012c7b-507" who="Q4975896">
            <seg xml:id="i-HqoAZjG55YFeSoCG6tmQLB">
              Att tre miljarder människor lever på mindre än två dollar om
              dagen är en moralisk katastrof. Cirka en miljard människor saknar
              tillgång till rent vatten. I 25 länder lider fler av hungersnöd
              i dag än för tio år sedan. Antalet undernärda barn är fördubblat
              i Kenya. Allt enligt Unicef.
            </seg>
          </u>
          <u xml:id="i-f528c0017c012c7b-511" prev="i-f528c0017c012c7b-507" who="Q4975896">
            <seg xml:id="i-B4PTP7h89jCAGx5GpVqgNp">
              Torkan gör att boskapen dör och människorna står maktlösa inför
              det faktum att deras viktigaste resurs för överlevnad nu försvinner.
              Barn, gravida och ammande kvinnor är de mest utsatta. Regeringen
              har utlyst katastroftillstånd och vädjar om hjälp med mat och
              andra förnödenheter. Ropet kommer från Kenya.
            </seg>
          </u>
          <u xml:id="i-f528c0017c012c7b-512" prev="i-f528c0017c012c7b-507" who="Q4975896">
            <seg xml:id="i-HZ45KhcTHQf5ndVFK7ioBX">
              Listan över länder där barn lider och svälter kan göras lång,
              också över orättvisor i vår värld. Vi måste kraftfullt öka ansträngningarna.
              Den rika delen av världen har misslyckats. Den politiska viljan
              har saknats. Den finns inte trots det mål som världen har satt
              upp.
            </seg>
          </u>
          <u xml:id="i-f528c0017c012c7b-513" prev="i-f528c0017c012c7b-507" who="Q4975896">
            <seg xml:id="i-MNDaqD6XBPE6zepsEZEjxH">
              Fru talman! Människor som lever i svält, fattigdom och krig löper
              också större risk att drabbas av sjukdomar. Var femte sekund smittas
              någon av hiv. Unicef uppskattar att uppemot 18 miljoner barn som
              lever i länder söder om Sahara kan mista en eller bägge sina föräldrar
              på grund av aids fram till år 2010. Spridningen av hiv/aids kan
              bara stoppas genom nätverk, av stater och organisationer som är
              helt inriktade på att förebygga och bekämpa epidemin.
            </seg>
          </u>
          <u xml:id="i-f528c0017c012c7b-514" prev="i-f528c0017c012c7b-507" who="Q4975896">
            <seg xml:id="i-A2i7tvGX4EYHQc21cMyV2r">
              Krossa den stigmatisering som smittade människor lider under
              och se till att även fattiga har tillgång till bromsmediciner.
            </seg>
          </u>
          <u xml:id="i-f528c0017c012c7b-515" prev="i-f528c0017c012c7b-507" who="Q4975896">
            <seg xml:id="i-WeMziaPtePYePrsS6taJhF">
              Det bör också sägas att kampen mot aids inte enbart handlar om
              kondomer och bromsmediciner. Det handlar om information, förändrade
              sexualvanor och inte minst om värderingar, att kvinnor måste få
              bestämma över sina kroppar och sin sexualitet, att våldtäkter
              bekämpas och att trohet och färre partner uppvärderas.
            </seg>
          </u>
          <u xml:id="i-f528c0017c012c7b-516" prev="i-f528c0017c012c7b-507" who="Q4975896">
            <seg xml:id="i-JvbGQAoEJVshwTgPEZB6pB">
              Fru talman! Det som måste genomsyra svensk och internationell
              biståndspolitik är fokus och långsiktighet. Nu ligger fokus på
              den extrema fattigdomen och på hiv/aids, och det är bra. Men detta
              mål måste också ligga fast till dess att såväl den extrema fattigdomen
              som hiv/aids har utrotats. Och det duger inte att vi politiker
              helt plötsligt byter fokus. Ryckighet underminerar både kvalitet
              och effektivitet i biståndsarbetet.
            </seg>
          </u>
          <u xml:id="i-f528c0017c012c7b-517" prev="i-f528c0017c012c7b-507" who="Q4975896">
            <seg xml:id="i-Xs5Graaxb3J3ZVpRjWTXp7">
              Jag är fullt medveten om att det finns många viktiga och behjärtansvärda
              biståndsinsatser som fokuserar på annat än extrem fattigdom och
              kampen mot hiv/aids. Själv brinner jag för många av de frågor
              som inte är direkt relaterade till just fattigdomen. Men här gör
              många frivilligorganisationer, kyrkor och församlingar stora insatser.
              Och för att göra dessa engagerade människors viktiga arbete ännu
              mer verkningsfullt vill vi kristdemokrater införa avdragsrätt
              för gåvor.
            </seg>
          </u>
          <u xml:id="i-f528c0017c012c7b-518" prev="i-f528c0017c012c7b-507" who="Q4975896">
            <seg xml:id="i-K7rz4jZEdckjpZpUodXYVx">
              Fru talman! Om svenskt bistånd ska göra nytta måste färre länder
              få mer. Större fokus måste läggas på de extremt fattiga länderna.
              Jag delar OECD:s åsikt att Sverige måste koncentrera biståndet
              till färre länder. Det är bara då som vi kan göra betydelsefulla
              insatser. Men som vanligt lyssnar Socialdemokraterna inte på kritik
              utifrån. Regeringen Persson vet ju alltid bäst. Sverige hade för
              några år sedan verksamhet i 112 länder. I dag har Sverige verksamhet
              i 111 länder trots OECD:s kritik.
            </seg>
          </u>
          <u xml:id="i-f528c0017c012c7b-519" prev="i-f528c0017c012c7b-507" who="Q4975896">
            <seg xml:id="i-3C4UyfoGfh3iK93HPXfCws">
              Slutligen vill jag nämna lite grann om biståndet till Uganda.
              När jag var på besök i Uganda sade en kvinnlig parlamentariker
              till mig: Visst är det märkligt att människor i vårt land svälter
              och att det är ett sådant elände trots att vårt land är så grönt?
            </seg>
          </u>
          <u xml:id="i-f528c0017c012c7b-520" prev="i-f528c0017c012c7b-507" who="Q4975896">
            <seg xml:id="i-YDhrAsLDSmkoCTeLfWNAfe">
              Regeringen har fått skarp kritik för att den var så senfärdig
              att frysa budgetstödet till Uganda. Och det finns verkligen fog
              för den kritiken. Uganda är nämligen ett av världens mest korrumperade
              länder, ett land där civila torteras och förtrycks.
            </seg>
          </u>
          <u xml:id="i-f528c0017c012c7b-521" prev="i-f528c0017c012c7b-507" who="Q4975896">
            <seg xml:id="i-GDiQDwbGTVqKreZBGv4trv">
              Enligt de senaste rapporterna som kom för några veckor sedan
              utsätts 60 % av de unga flickorna i norra Ugandas flyktingläger
              för ständigt sexuellt våld. Rebellerna rövar bort flickorna och
              gör dem till sexslavar. Men övergrepp begås även av Ugandas egna
              regeringssoldater. Det är avskyvärt att svenska biståndspengar
              har gått direkt in i det korrupta Ugandas statskassa trots att
              vetskapen om övergreppen har funnits under väldigt lång tid.
            </seg>
          </u>
          <u xml:id="i-f528c0017c012c7b-522" prev="i-f528c0017c012c7b-507" who="Q4975896">
            <seg xml:id="i-8h5ixAwdFTuFwLY5E7nTJc">
              Redan 2004, alltså för två år sedan, riktade jag i en interpellationsdebatt
              med utrikesminister Laila Freivalds kritik mot att Socialdemokraterna
              i ena stunden kritiserar våld och övergrepp och i andra stunden
              öser biståndsmedel över Ugandas president. Då var det ingen reaktion.
              Nu har biståndet frysts till en del.
            </seg>
          </u>
          <u xml:id="i-f528c0017c012c7b-523" prev="i-f528c0017c012c7b-507" who="Q4975896">
            <seg xml:id="i-BWUFDCsa54jc3ageGaC3xJ">
              Jag vill också säga att budgetstöd, trots den kritik som jag
              har mot Uganda, i grunden är bra men att budgetstöd ställer mycket
              höga krav när det gäller utvärdering och uppföljning. Och där
              har Sverige ett ansvar att följa upp de biståndsmedel som man
              ger till den fattiga världen.
            </seg>
          </u>
          <note type="speaker" xml:id="i-6xHBXV2qKiDNXAN8HAxn5M">
            Anf. 59 CARINA HÄGG (s):
          </note>
          <u xml:id="i-f528c0017c012c7b-524" next="i-f528c0017c012c7b-541" who="Q3374704">
            <seg xml:id="i-ESeBzePcxAYd8EFaptPLTQ">
              Fru talman! Jag vill redan inledningsvis understryka att jag
              välkomnar utrikesminister Laila Freivalds inledning i utrikesdeklarationen.
              Jag skulle kunna peka på många andra områden som är särskilt viktiga
              och som berör mig särskilt. Men mot bakgrund av världshändelserna
              vill jag ändå säga att jag välkomnar utrikesministerns ställningstagande
              när det gäller hanteringen av och frågan om de provocerande teckningarna
              som vi alla har kunnat följa. Jag hoppas att vi alla var och en
              där vi befinner oss tar möjligheterna till dialog under dessa
              dagar men även framdeles.
            </seg>
          </u>
          <u xml:id="i-f528c0017c012c7b-525" prev="i-f528c0017c012c7b-524" who="Q3374704">
            <seg xml:id="i-LkixBgzdotePjMfv22cwdU">
              Fru talman! Sveriges nordiska, europeiska och globala engagemang
              i en föränderlig värld hette den broschyr som den borgerliga oppositionen
              har kämpat med så länge men ändå presenterade så hastigt i Sälen
              tidigare i år. För dem som har haft för vana att följa kammarens
              debatter och hört storstilade utfästelser om biståndets nivå så
              visade sig sanningen här. Moderaterna har segrat, och Folkpartiet
              och Kristdemokraterna är glada över att få ha sina partisymboler
              med på rapportens framsida. Men när ska biståndets vänner inom
              oppositionen träda fram och ha en mening gentemot den politiska
              linje som nu har segrat? Nej, tysta sitter ni här i kammaren hukande
              under partidisciplinen och undviker den här debatten er emellan.
            </seg>
          </u>
          <u xml:id="i-f528c0017c012c7b-526" prev="i-f528c0017c012c7b-524" who="Q3374704">
            <seg xml:id="i-V4graohKGTXhX1uK2TmAzq">
              För dem som har för vana att följa kammarens debatter och har
              hört storstilade utfästelser om SRHR-frågorna om kvinnors rättigheter
              så visar sig sanningen också här. De högerkristna inom borgerligheten
              har segrat, och resten är glada över att få ha sina partisymboler
              på framsidan av den här broschyren. När ska feministerna inom
              oppositionen träda fram och ha en mening gentemot den politiska
              linje som nu har segrat? Nej, tysta sitter ni här i kammaren hukande
              under partilinjen och undviker att ta debatten med varandra.
            </seg>
          </u>
          <u xml:id="i-f528c0017c012c7b-527" prev="i-f528c0017c012c7b-524" who="Q3374704">
            <seg xml:id="i-76MBtEoadqbTNbq6ZMBzF5">
              Fru talman! Regeringen har tagit fram en policy Sveriges internationella
              politik för sexuell och reproduktiv hälsa och rättigheter. Läs
              den, och granska och jämför med oppositionens politik som manifesterades
              i den broschyr som jag nämnde. Ett dokument är oroväckande tomt,
              medan ett är fyllt med ställningstaganden som jag välkomnar och
              som hela kammaren borde välkomna. Det är dags att börja jämföra
              regeringens, Socialdemokraternas och borgarnas linje när det gäller
              SRHR-frågor och kvinnors rättigheter.
            </seg>
          </u>
          <u xml:id="i-f528c0017c012c7b-528" prev="i-f528c0017c012c7b-524" who="Q3374704">
            <seg xml:id="i-BRbduYRxjPu3ja6hGMbieb">
              Med anledning av debatten här i dag har riksföreningen Forum
              för familj och människovärde ett möte med den vatikanska ambassadören.
              Det finns ledamöter från Kristdemokraterna och Moderaterna jag
              kan inte alla. Det är alltmer organiserade strömningar inom borgerligheten
              som kommer till uttryck. De har kommit att väga mer än kvinnors
              rättigheter, mer än SRHR-frågorna inklusive rätten till säker
              abort.
            </seg>
          </u>
          <u xml:id="i-f528c0017c012c7b-529" prev="i-f528c0017c012c7b-524" who="Q3374704">
            <seg xml:id="i-HpFYD4aVx6jc4iH47vfhtm">
              Man behöver inte blicka långt utanför den här kammaren, och man
              behöver inte blicka långt bort till andra länder för att hitta
              ledamöter som inte respekterar kvinnors rättigheter. Det räcker,
              Birgitta Ohlsson och andra som från den här talarstolen har talat
              om kvinnors rättigheter, att titta in i sammanträdesrummen utanför
              denna kammare i vår egen riksdag. Vi måste också ta den debatten
              om vi ska vara trovärdiga.
            </seg>
          </u>
          <u xml:id="i-f528c0017c012c7b-530" prev="i-f528c0017c012c7b-524" who="Q3374704">
            <seg xml:id="i-NgHoNEW5aMxuAeCrZgPjWg">
              Säkerhet, mänskliga rättigheter och utveckling av varandras förutsättningar
              och ömsesidigt förstärkande ingen annanstans är detta så tydligt
              som i Afrika. I Afrika tar vi vårt ansvar för internationell fred
              och säkerhet. Det går en röd tråd av svenskt engagemang för Afrika
              och för FN, från Dag Hammarskjölds insats i Kongo Dag Hammarskjöld
              vars jubileum vi firade förra året och som kom från min valkrets,
              och därför känner jag lite extra för att lyfta fram detta över
              Anna Lindhs initiativ för att stoppa ett hotande folkmord i östra
              Kongo och till i dag.
            </seg>
          </u>
          <u xml:id="i-f528c0017c012c7b-531" prev="i-f528c0017c012c7b-524" who="Q3374704">
            <seg xml:id="i-R5rErYwrLvoQqyTqbF1wYW">
              Jag kan försäkra Rosita Runegrund att ett av de afrikanska länderna,
              Uganda, är ett land där vi noga följer utvecklingen och där vi
              för en tydlig dialog och där vi nu ytterst också har frusit biståndet.
              Men jag måste säga att det också är väldigt viktigt att vi hittar
              en gemensam linje inom EU-kretsen. Där har vi lagt ned arbete.
              Om vi kan få en samsyn är det klart att våra ord väger tyngre
              än om vi enbart gör saker och ting bilateralt.
            </seg>
          </u>
          <u xml:id="i-f528c0017c012c7b-532" prev="i-f528c0017c012c7b-524" who="Q3374704">
            <seg xml:id="i-Hk2qtALxyWzYTzr8TDGka8">
              Dessutom vet jag att flera av våra biståndsprojekt sker på marken
              i samarbete med andra. Om de ska få någon effekt krävs det återigen
              en samordning. Jag är glad över att vi har fattat det här beslutet,
              men jag skulle bli ännu gladare om jag såg en tydlig förändring
              av utvecklingen i Uganda. Några tecken har vi fått, men vi väntar
              på mer resultat.
            </seg>
          </u>
          <u xml:id="i-f528c0017c012c7b-533" prev="i-f528c0017c012c7b-524" who="Q3374704">
            <seg xml:id="i-SZduhZkFVeFExXYwPi8JVQ">
              I Afrika omsätts vår gemensamma värdering av mänskliga rättigheter
              och folkrätt i praktiken. När Nelson Mandela valdes till president
              i det första fria valet i Sydafrika 1994, året innan jag kom in
              i riksdagen, var det en gemensam triumf för vår kamp mot apartheid
              och kolonialism sida vid sida med folken i södra Afrika. När Ellen
              Johnson-Sirleaf efter år av inbördeskrig i Liberia blev Afrikas
              första folkvalda kvinnliga president var det också en framgång
              för Sverige. Ett långsiktigt samarbete med de västafrikanska länderna
              välkomnas.
            </seg>
          </u>
          <u xml:id="i-f528c0017c012c7b-534" prev="i-f528c0017c012c7b-524" who="Q3374704">
            <seg xml:id="i-5nZwwbAMkwF3oFXjqZc7Nz">
              Sverige deltar i en modern FN-mission med robust fredsbevarande
              trupp hand i hand med insatser för medling, återanpassning av
              barnsoldater, institutionsbyggande och jämställdhet. Det är alltså
              många komponenter av insatser för att till slut få ett så bra
              resultat som möjligt, eller kanske för att över huvud taget komma
              till ett resultat.
            </seg>
          </u>
          <u xml:id="i-f528c0017c012c7b-535" prev="i-f528c0017c012c7b-524" who="Q3374704">
            <seg xml:id="i-TrEqf2DUtSDb5ajENb2t4F">
              I Afrika prövas vår solidaritet med människors kamp för utveckling.
              När nu Afrikas folk och ledare tar ett ökat ansvar för kontinentens
              ödesfrågor stöder vi det. Afrika är den kontinent som är hårdast
              drabbad av hiv/aids. 6 000 människor dör av aids varje dag i Afrika.
            </seg>
          </u>
          <u xml:id="i-f528c0017c012c7b-536" prev="i-f528c0017c012c7b-524" who="Q3374704">
            <seg xml:id="i-TsoMsHhw8qdyLnuH6aWXn5">
              Fru talman! Sverige kommer att prioritera arbetet mot hiv/aids.
              Viktigast är att förebygga att fler människor smittas av hiv.
              Det innebär att vi måste engagera oss i hela kedjan av insatser.
              Fler människor måste få tillgång till behandling. Utan hopp om
              behandling tvekar många att testa sig. Samtidigt är det bara genom
              att begränsa antalet nysmittade som vi i längden kan klara att
              ge behandling till alla aidssjuka, särskilt i de fattiga länderna.
            </seg>
          </u>
          <u xml:id="i-f528c0017c012c7b-537" prev="i-f528c0017c012c7b-524" who="Q3374704">
            <seg xml:id="i-EmwELu4ksd4yzozAYHYxsa">
              Bistånd krävs och behövs också för att stärka ländernas hälso-
              och sjukvårdssystem och till att se till att så många barn och
              ungdomar som möjligt får möjlighet att gå i skolan. Kunskap om
              hur hivsmitta sprids och hur man kan göra för att skydda sig sprids
              bäst genom skolan.
            </seg>
          </u>
          <u xml:id="i-f528c0017c012c7b-538" prev="i-f528c0017c012c7b-524" who="Q3374704">
            <seg xml:id="i-AbmjziPpCm4kpqS6xaBrLe">
              Bättre livsmedelsförsörjning minskar också människors sårbarhet
              vid hivsmitta. Jag kan peka på mitt besök i Malawi nyligen. Då
              hade man anledning att fundera på långsiktigheten i livsmedelssituationen
              och på varför man så ensidigt producerar majs. Varför använder
              man inte en gröda som inte kräver lika mycket vatten? Varför har
              man inte fler olika sorters grödor, vilket minskar sårbarheten?
              Varför gör man inte strukturella förändringar i form av markreformer
              som skulle kunna leda till en högre produktivitet?
            </seg>
          </u>
          <u xml:id="i-f528c0017c012c7b-539" prev="i-f528c0017c012c7b-524" who="Q3374704">
            <seg xml:id="i-XMeNmq7JfarpsaDqrbryDq">
              Det är många frågor. Jag vet att Miljöpartiets Lotta Hedström
              har pekat på en del av dem tidigare. Hon var också med i delegationen,
              som för övrigt var en delegation med ledamöter huvudsakligen från
              de övriga nordiska länderna detta sagt som ett inlägg i det nordiska
              samarbetet. Det är bra att resa ut och göra studiebesök tillsammans.
            </seg>
          </u>
          <u xml:id="i-f528c0017c012c7b-540" prev="i-f528c0017c012c7b-524" who="Q3374704">
            <seg xml:id="i-Xu4qtdtneG1wsUUahnDbQZ">
              Fru talman! I år når Sverige som enda land i världen målet om
              1 % av bni i bistånd. Det ökade biståndet gör det möjligt för
              Sverige att stärka stödet till hiv/aids-arbetet. Sveriges bidrag
              till den globala fonden för aids, tbc och malaria har ökat med
              200 miljoner år 2002 till över 300 miljoner år 2005. För perioden
              20062007 uppgår bidraget till en miljard kronor. Det är en kraftig
              ökning jämfört med perioden 20022005. Sveriges bidrag till Unaids
              ökar från 72 miljoner upp till 200 miljoner år 2006.
            </seg>
          </u>
          <u xml:id="i-f528c0017c012c7b-541" prev="i-f528c0017c012c7b-524" who="Q3374704">
            <seg xml:id="i-B9FeM1uuJW6T5dJr24TzkA">
              Nu ser jag att talartiden börjar ta slut. Då ska jag bara kort
              säga att EU-ländernas överenskommelse i fjol om att nå 0,7 % i
              biståndet år 2015 är ett välkommet besked. Men dessvärre går det
              för sakta. Debatten i dag måste också handla om de åtta miljarder
              som Moderaterna vill dra bort från biståndet.
            </seg>
          </u>
          <note type="speaker" xml:id="i-HArWG6q9N4uZV4CsfwcPQM">
            Anf. 60 EWA BJÖRLING (m) replik:
          </note>
          <u xml:id="i-f528c0017c012c7b-542" next="i-f528c0017c012c7b-545" who="Q457877">
            <seg xml:id="i-DeuXnd3FhWKUrF9EGpMjZG">
              Fru talman! Till att börja med vill jag utan att sätta på mig
              etiketten feminist, utan snarare individualist, läsa upp någonting
              som står i papperet Allians för Sverige och som kanske Carina
              Hägg har missat.
            </seg>
          </u>
          <u xml:id="i-f528c0017c012c7b-543" prev="i-f528c0017c012c7b-542" who="Q457877">
            <seg xml:id="i-9t1GDG461J9rzceoMtjsFA">
              Det står: Inom biståndet bör ökad fokus läggas på särskilda satsningar
              på kvinnor. I de flesta fattiga länder tar kvinnor ett oerhört
              ansvar i vardagen. Tillgång och rätt till utbildning för flickor
              och kvinnor här är centralt. Det är också viktigt att satsa på
              mikrokrediter.
            </seg>
          </u>
          <u xml:id="i-f528c0017c012c7b-544" prev="i-f528c0017c012c7b-542" who="Q457877">
            <seg xml:id="i-9HNetDP4iYLxfsL1QJr85v">
              Jag har dessutom i mitt anförande talat mycket om kvinnliga rättigheter
              i Mellanöstern. Jag tycker att det är närmast oförskämt att påstå
              att vi inte vill satsa på kvinnor.
            </seg>
          </u>
          <u xml:id="i-f528c0017c012c7b-545" prev="i-f528c0017c012c7b-542" who="Q457877">
            <seg xml:id="i-Tbxx7j4gHFsEdSJ39dnKGK">
              I övrigt skulle jag vilja fråga Carina Hägg och Socialdemokraterna
              angående enprocentsmålet. Jag är nyfiken på att höra hur Socialdemokraterna
              försvarar att man har landstrategier där vi inte ställer krav
              på åtminstone försök till reformer, fungerande rättsstat, mänskliga
              rättigheter och demokrati. Hur kan Socialdemokraterna försvara
              och ge bistånd till Palestina när det nu kan gå till Hamas, som
              är en terrororganisation? Hur försvarar Socialdemokraterna att
              man ger bistånd till RKU, där man bedriver antisemitisk propaganda?
              Och framför allt: Hur försvarar Socialdemokraterna det ökade multilaterala
              biståndet när vi inte ens har en fungerande strategi för hur vi
              gör?
            </seg>
          </u>
          <note type="speaker" xml:id="i-CE9as7WRKfbD4Nr3767pJT">
            Anf. 61 CARINA HÄGG (s) replik:
          </note>
          <u xml:id="i-f528c0017c012c7b-546" next="i-f528c0017c012c7b-547" who="Q3374704">
            <seg xml:id="i-AMu2ndXEp2RMtszpRUsHXC">
              Fru talman! Jag förstår att Ewa Björling från Moderaterna kände
              sig föranledd att säga någonting apropå den där broschyren som
              man har tagit fram. Den ska ju ändå vara det gemensamma dokument
              som man har ambitionen att regera baserat på. Det är ju inte vilken
              broschyr som helst, utan det är egentligen det som man har kommit
              fram till efter det att man har haft arbetsgrupper, efter det
              att man har kompromissat och efter det att man har haft samråd.
              Detta är det som gäller. I det står det någonting kort om att
              kvinnor är viktiga. Ja, men det är ju inte där skiljelinjen går.
              Det gäller på vilket sätt man ska öka kvinnors möjligheter att
              ta ansvar och att ta till vara sina rättigheter.
            </seg>
          </u>
          <u xml:id="i-f528c0017c012c7b-547" prev="i-f528c0017c012c7b-546" who="Q3374704">
            <seg xml:id="i-3XzEZQATiXCvQs8cEkeJ3d">
              Vi vet att när det gäller SRHR-frågorna förs det i dag en kamp
              i världen mellan Bushadministrationen, Heliga stolen och en del
              islamister. Där har inte Moderaterna och den borgerliga oppositionen
              valt att ta ställning. Tvärtom duckar man. De frågorna finns inte
              med på agendan. Man nämner att man ska jobba med hiv/aids, men
              man undviker den internationellt känsliga men så viktiga frågan:
              Hur? Man duckar, och därför kan jag bara tolka det som att det
              är de högerkristna krafterna inom oppositionen som har vunnit.
            </seg>
          </u>
          <note type="speaker" xml:id="i-FawqxDDfV8f3NZL96JnMot">
            Anf. 62 EWA BJÖRLING (m) replik:
          </note>
          <u xml:id="i-f528c0017c012c7b-548" next="i-f528c0017c012c7b-550" who="Q457877">
            <seg xml:id="i-NfkPpSVQr6fFkScaM13E9a">
              Fru talman! Ansvaret tar kvinnor redan många gånger alltför mycket
              ansvar utan att för den skull ha rättigheter. Detta arbetar vi
              alla inom den borgerliga alliansen hårt för, och det vet Carina
              Hägg.
            </seg>
          </u>
          <u xml:id="i-f528c0017c012c7b-549" prev="i-f528c0017c012c7b-548" who="Q457877">
            <seg xml:id="i-BBp3JQ5QU4ANuvDmRsiiDG">
              Jag skulle vilja ha svar på mina frågor. Jag har inte fått svar
              på en enda av de frågor som jag ställde. Samtidigt vill jag passa
              på att framhålla Anders Wijkman och det fantastiska arbete som
              han gör i EU-kommissionen för att få ett bättre EU-bistånd även
              samlat i andra länder och en ökad effektivitet och transparens
              där.
            </seg>
          </u>
          <u xml:id="i-f528c0017c012c7b-550" prev="i-f528c0017c012c7b-548" who="Q457877">
            <seg xml:id="i-L2SKUg76jKktr1NnENnBi3">
              Det gäller allt detta tillsammans med multilateralt bistånd,
              som nu Socialdemokraterna ökar utan att ha strategier för. Jag
              vill ha svar, Carina Hägg!
            </seg>
          </u>
          <note type="speaker" xml:id="i-USKGEsupexvAB3WLV5KHrp">
            Anf. 63 CARINA HÄGG (s) replik:
          </note>
          <u xml:id="i-f528c0017c012c7b-551" next="i-f528c0017c012c7b-553" who="Q3374704">
            <seg xml:id="i-83ouNx3XnP3ifZRMPeBizr">
              Fru talman! Jag säger en gång till att jag var mycket förvånad
              och mycket besviken. Jag trodde att vi hade kommit längre när
              det gäller synen på kvinnors rättigheter. Det är viktigt för mig
              att Sverige kan stå samlat, för trycket utifrån är så hårt. Därför
              är jag så besviken, Ewa Björling, på att ni inte står upp för
              de frågorna. Jag trodde ändå att ni hade kommit en bit på vägen.
            </seg>
          </u>
          <u xml:id="i-f528c0017c012c7b-552" prev="i-f528c0017c012c7b-551" who="Q3374704">
            <seg xml:id="i-QHMn4y83xaMYvMWCjwRYiu">
              När det gäller en del av de andra frågorna vill jag understryka
              det som jag vet att utrikesminister Laila Freivalds tidigare sade.
              Det är inte med Hamas som vi samarbetar. Om vi ska samarbeta så
              är det med den palestinska myndigheten den regering som har valts
              i demokratiska val. Sedan får vi se vilka förutsättningarna är.
              Jag tycker att det känns främmande från min synpunkt att gå in
              och direkt säga att vi inte accepterar det val som folk har gjort.
              Men jag vill följa noga hur den palestinska myndigheten kommer
              att utvecklas framöver.
            </seg>
          </u>
          <u xml:id="i-f528c0017c012c7b-553" prev="i-f528c0017c012c7b-551" who="Q3374704">
            <seg xml:id="i-FwnKc2vqY1e6ARHsxGPC8b">
              Demokrati och MR är genomgående frågor i vårt arbete inom utvecklingspolitiken.
              Självfallet är det något som ska genomsyra detta, och som också
              gör det. Jag får ge dig ett generellt svar på den korta tid som
              jag har till förfogande för de återstående frågor som du har lyft
              fram.
            </seg>
          </u>
          <note type="speaker" xml:id="i-CWvPn7rgxpv1YLtCfwhdDk">
            Anf. 64 ROSITA RUNEGRUND (kd) replik:
          </note>
          <u xml:id="i-f528c0017c012c7b-554" next="i-f528c0017c012c7b-555" who="Q4975896">
            <seg xml:id="i-3Wh6kVC8p6VXDVEUqQgpoS">
              Fru talman! I alliansdokumentet har partierna kommit överens
              om de övergripande frågorna. Jag tycker nog att Carina Hägg ska
              läsa Kristdemokraternas partimotion om SRHR-frågorna.
            </seg>
          </u>
          <u xml:id="i-f528c0017c012c7b-555" prev="i-f528c0017c012c7b-554" who="Q4975896">
            <seg xml:id="i-GmaEPvAYg1vkTbrDhsoPb6">
              Carina Hägg är glad för att det nu förs en tydlig dialog med
              Uganda. Jag vill fråga om Carina Hägg tycker att regeringen tidigare
              varit tydlig när man bistått Uganda med pengar trots att man vetat
              om att barn dött, att barn tillfångatagits. Tycker Carina Hägg
              att regeringen tagit sitt ansvar och gjort sitt yttersta för att
              rädda dessa barn?
            </seg>
          </u>
          <note type="speaker" xml:id="i-7AJSRv3WCBTfDfQpVeCrU8">
            Anf. 65 CARINA HÄGG (s) replik:
          </note>
          <u xml:id="i-f528c0017c012c7b-556" next="i-f528c0017c012c7b-558" who="Q3374704">
            <seg xml:id="i-Lcrf4zw6GYxyFsrbKoVSKZ">
              Fru talman! Rosita Runegrund hänvisar till en partimotion. Jag
              har tittat på vad de kristdemokratiska kvinnorna gjort, och jag
              kan hitta en del bra dokument. Men återigen: Det spelar ingen
              roll vad individer, sidoorganisationer eller partier skrivit i
              form av en motion om man sedan inte driver det och för fram det
              i de gemensamma dokumenten. Därför kan jag bara tolka det så att
              den grupp som i dag träffas i riksdagen, Forum för familj och
              människovärde, är den som fått genomslag. Det är de värderingarna
              som fått råda.
            </seg>
          </u>
          <u xml:id="i-f528c0017c012c7b-557" prev="i-f528c0017c012c7b-556" who="Q3374704">
            <seg xml:id="i-5c1p5AptYG2KYa9ogZ9JXe">
              Rosita Runegrund kan väl visa att man skriver om broschyren om
              den gemensamma politiken och presenterar en ny broschyr tillsammans
              med de övriga partierna. Då ska jag beakta den, och då ska jag
              välkomna den. Men så länge den inte finns måste jag även fortsättningsvis
              vara kritisk.
            </seg>
          </u>
          <u xml:id="i-f528c0017c012c7b-558" prev="i-f528c0017c012c7b-556" who="Q3374704">
            <seg xml:id="i-XULgUaQEwihZuj26k7zSEG">
              När det gäller situationen i Uganda och de barn som vi vet har
              kidnappats, tvingats leva i läger och i bästa fall kunnat skyddas
              under nätterna vet vi att det är en fråga som också har implikationer
              på grannländerna. Den frågan har jobbats med intensivt, men i
              första hand har naturligtvis den ugandiska regeringen själv ett
              ansvar för den. Den har dock uppmärksammats på alla sätt.
            </seg>
          </u>
          <note type="speaker" xml:id="i-VAvjxj5VZuQrnyJmoQNgD3">
            Anf. 66 ROSITA RUNEGRUND (kd) replik:
          </note>
          <u xml:id="i-f528c0017c012c7b-559" next="i-f528c0017c012c7b-560" who="Q4975896">
            <seg xml:id="i-SHFPh55QSv4Mhk2WuUoDYT">
              Fru talman! Kristdemokraterna går i höst till val på sin politik.
              Vår politik, Kristdemokraternas politik, är mycket tydlig i fråga
              om SRHR, sexuell reproduktiv hälsa och rättigheter. Det råder
              inget tvivel om vår hållning i Sverige och i Europaparlamentet
              där Anders Wijkman finns.
            </seg>
          </u>
          <u xml:id="i-f528c0017c012c7b-560" prev="i-f528c0017c012c7b-559" who="Q4975896">
            <seg xml:id="i-UaeWcZE6rzCimF77tGD59p">
              När det gäller Uganda skulle jag vilja ha ett erkännande från
              Carina Hägg om att hennes parti och regeringen misslyckats med
              att fokusera biståndet på de allra fattigaste och på att belysa
              situationen för barnen i norra Uganda. Med de relationer man har
              till Museveni har man haft möjlighet att påverka situationen på
              ett helt annat sätt, men det har man fegat inför; frågan är om
              det har att göra med partitillhörighet. Där skulle jag vilja se
              en ursäkt från den svenska regeringen.
            </seg>
          </u>
          <note type="speaker" xml:id="i-JYFYmQj3FCPRsocKTceStS">
            Anf. 67 CARINA HÄGG (s) replik:
          </note>
          <u xml:id="i-f528c0017c012c7b-561" next="i-f528c0017c012c7b-563" who="Q3374704">
            <seg xml:id="i-LW4VGKieyUxB1ea4BxmHLH">
              Fru talman! Ska jag tolka Rosita Runegrund så att Kristdemokraterna
              för sin del redan lagt broschyren om den gemensamma utrikes- och
              säkerhetspolitiken i papperskorgen? Om det är det svaret som Rosita
              Runegrund egentligen ger är det i så fall väldigt intressant att
              ta med sig från kammaren.
            </seg>
          </u>
          <u xml:id="i-f528c0017c012c7b-562" prev="i-f528c0017c012c7b-561" who="Q3374704">
            <seg xml:id="i-4AMdX1aA3sDGEKm4Gq71b7">
              När det återigen gäller situationen i Uganda vet vi att det finns
              många bottnar i detta, och som jag sade tidigare finns det också
              kopplingar till de aktiviteter som funnits i grannländerna, inte
              minst i det norra grannlandet. Vi har haft en förhoppning om att
              ifall man kan lösa upp dessa kriser har det en positiv inverkan
              på den inrikespolitiska situationen i norra delen av Uganda. Detta
              är en komplicerad konflikt där vi har möjligheter att vara tydliga
              och påverka, och vi har också tagit vara på de möjligheterna.
              Jag kan bara beklaga att övergreppen fortfarande pågår.
            </seg>
          </u>
          <u xml:id="i-f528c0017c012c7b-563" prev="i-f528c0017c012c7b-561" who="Q3374704">
            <seg xml:id="i-PsaE2UQBTbJTqi5uh3ujgW">
              Nu har frågan, sedan en tid tillbaka, av Uganda självt tagits
              till den internationella brottmålsdomstolen, och jag hoppas att
              det kan bidra till att lösa upp knuten. Men det krävs naturligtvis
              många olika beståndsdelar för att i framtiden skydda inte minst
              barnen i Uganda.
            </seg>
          </u>
          <note type="speaker" xml:id="i-QqdGP1PMCuCcbmFEYgf2ig">
            Anf. 68 HOLGER GUSTAFSSON (kd) replik:
          </note>
          <u xml:id="i-f528c0017c012c7b-564" next="i-f528c0017c012c7b-565" who="Q5777750">
            <seg xml:id="i-LietorNmbYx2QcUAQE3ukf">
              Fru talman! Carina Hägg väljer att på ett mycket oseriöst sätt
              ösa galla över oss som sitter i kammaren genom uttryck som hukar
              sig i bänkarna, högerkristna var finns de? en broschyr. Jag skulle
              vilja fråga: Var finns det program som Socialdemokraterna, Vänstern
              och Miljöpartiet arbetat fram? Samarbetar ni över huvud taget?
              Har ni några arbetsgrupper? Tänker ni tillsammans?
            </seg>
          </u>
          <u xml:id="i-f528c0017c012c7b-565" prev="i-f528c0017c012c7b-564" who="Q5777750">
            <seg xml:id="i-4DAiN2nnC6qHnp7PHXf8oS">
              Vi har ett gemensamt program, och det är annorlunda. Det handlar
              om ett alternativ till Socialdemokraternas politik. Det är vi
              stolta över. Det står vi för. Jag tror att de allra flesta av
              oss mycket gärna står bakom det som Birgitta Ohlsson sade tidigare
              i kammaren. Det var helt okej. Det var ett mycket bättre genomtänkt
              anförande än det som jag hörde från Carina Hägg.
            </seg>
          </u>
          <note type="speaker" xml:id="i-NwyGCheGAk19rrpPughfGc">
            Anf. 69 CARINA HÄGG (s) replik:
          </note>
          <u xml:id="i-f528c0017c012c7b-566" next="i-f528c0017c012c7b-567" who="Q3374704">
            <seg xml:id="i-GWoudTGRpZ8sajS8Yx1sft">
              Fru talman! Holger Gustafsson känner sig trampad på tårna, och
              det var kanske välförtjänt i så fall. Jag har under de två senaste
              åren vid olika tillfällen i kammaren frågat borgerliga politiker
              om de kan ge mig ett exempel på att deras partiföreträdare, när
              de åker utanför landets gränser, tar upp de frågor som handlar
              om kvinnors rättigheter, SRHR-frågorna; det gäller till exempel
              rätten till abort. Ingen har dock kunnat svara på det, och då
              är svaret att detta för den borgerliga oppositionen är en inrikespolitisk
              fråga. Den stannar vid debatter i denna kammare och vid en del
              andra opinionsbildande diskussioner, men det är inget man för
              ut och på så sätt hjälper till att driva.
            </seg>
          </u>
          <u xml:id="i-f528c0017c012c7b-567" prev="i-f528c0017c012c7b-566" who="Q3374704">
            <seg xml:id="i-9zT5oVyWXeWEgTr542rMat">
              Som jag sade i min replik till Rosita Runegrund, en partikamrat
              till Holger Gustafsson, hade jag trott eftersom vi vet att de
              här frågorna internationellt är under hård attack att det skulle
              komma ett ställningstagande i broschyren. Men det gjorde det inte,
              och då måste Holger Gustafsson förstå även om han får ont i tårna
              att det behöver granskas. Om Holger Gustafsson delar Rosita Runegrunds
              uppfattning att broschyren ska slängas i papperskorgen, eftersom
              det i stället är något annat som nu gäller, är det dubbelt så
              viktigt att vi har det beskedet med oss när vi går ut från denna
              kammare.
            </seg>
          </u>
          <note type="speaker" xml:id="i-Nh1zH6vFrXQWafJ2QyxeG1">
            Anf. 70 HOLGER GUSTAFSSON (kd) replik:
          </note>
          <u xml:id="i-f528c0017c012c7b-568" next="i-f528c0017c012c7b-569" who="Q5777750">
            <seg xml:id="i-KhjkBioznRMoRtCnXZMeCu">
              Fru talman! Carina Hägg fortsätter att vara oseriös. Som om vi
              skulle ha kastat vårt program i papperskorgen! Det är inte alls
              aktuellt.
            </seg>
          </u>
          <u xml:id="i-f528c0017c012c7b-569" prev="i-f528c0017c012c7b-568" who="Q5777750">
            <seg xml:id="i-RQeeYdimnjxYXBFWLaUV65">
              Jag ska tala om för Carina Hägg att i det arbete som bedrivs
              av många biståndsarbetare med sympatier för borgerlig politik
              gör man på just det området mycket fina praktiska insatser bland
              människorna, och det ska inte underskattas. Det är viktigare än
              att stå här och enbart orda om politiken. De praktiska insatser
              som sker utanför Sveriges gränser är viktigare än det som i det
              sammanhanget sägs här i form av tomma ord.
            </seg>
          </u>
          <note type="speaker" xml:id="i-JjP6uPAEzPP3QcpjCQ9Ggk">
            Anf. 71 CARINA HÄGG (s) replik:
          </note>
          <u xml:id="i-f528c0017c012c7b-570" next="i-f528c0017c012c7b-571" who="Q3374704">
            <seg xml:id="i-5P6sjdxsdPFcY5ukdhFXBc">
              Fru talman! Holger Gustafsson från Kristdemokraterna vet lika
              väl som jag att det för många människor som verkar ute i fält,
              som verkar i konkreta situationer, blivit svårare att göra den
              gärningen i vardagen jämfört med tidigare. I dag finns i många
              länder och regioner inom länderna ett starkt politiskt tryck som
              gör det svårt. Pengar dras in om man inte följer olika givares
              påbud i dessa frågor.
            </seg>
          </u>
          <u xml:id="i-f528c0017c012c7b-571" prev="i-f528c0017c012c7b-570" who="Q3374704">
            <seg xml:id="i-LsmKJJw9HE3V32ipxfEMZL">
              Därför krävs en ökad tydlighet från Sverige, och vi har försökt
              vara tydliga under de senaste åren. Vi måste från Sveriges sida
              vara tydligare vad gäller vilken ställning vi tar i riksdagen,
              i FN, i EU samt i olika bilaterala samtal. Det är i just den situationen
              som det är så olyckligt att vi inte har de ställningstagandena
              från oppositionens sida. Vi behöver dem eftersom vi är starkast
              om vi kan vara tydliga tillsammans. Också de som ska verka ute
              i fält, de som Holger Gustafsson talar om, de som verkligen finns
              där ute och i sin dagliga gärning möter de människor som befinner
              sig i svårigheter, behöver ha det stödet i ryggen. De behöver
              vårt stöd, men de får det inte utifrån det material som ni har
              presenterat. Kom igen med bättre material!
            </seg>
          </u>
          <note type="speaker" xml:id="i-1qjHauKnXNJF5zQajjnTL">
            Anf. 72 GABRIEL ROMANUS (fp) replik:
          </note>
          <u xml:id="i-f528c0017c012c7b-572" next="i-f528c0017c012c7b-574" who="Q724410">
            <seg xml:id="i-47AHroyGpGZG1gsNUTHXwh">
              Fru talman! Det var en lite olycklig bild som Carina Hägg använde
              när hon sade att biståndsivrare och feminister inom oppositionen
              hukar i bänkarna. Hon kan inte ha varit här när Birgitta Ohlsson
              höll sitt anförande, för säga vad man vill om Birgitta Ohlsson
              men inte hukar hon i bänken precis. Nu har vi också hört att det
              finns en god uppslutning kring det som hon sade.
            </seg>
          </u>
          <u xml:id="i-f528c0017c012c7b-573" prev="i-f528c0017c012c7b-572" who="Q724410">
            <seg xml:id="i-RUkZC1M5LHD8ZSSJJ6rqwk">
              Om Carina Hägg vill att vi ska stå eniga, om hon vill ha uttalanden
              från oppositionen, får hon lyssna när vi talar i stället för att
              mucka gräl och misstolka det som sägs. Med samma typ av retorik
              kan man fråga sig: Vad gör den svenska socialdemokratin för de
              förtryckta kvinnorna i Saudiarabien när man säljer vapen till
              landet? Det är den senaste bedriften i den genren.
            </seg>
          </u>
          <u xml:id="i-f528c0017c012c7b-574" prev="i-f528c0017c012c7b-572" who="Q724410">
            <seg xml:id="i-X5454B1xMJgRaygQwdrcVf">
              När Carina Hägg nu är så nöjd med att biståndet kommer upp till
              1 % av nationalinkomsten och misstänkliggör oppositionens, det
              vill säga allianspartiernas, intentioner kan hon väl påminna sig
              om att det målet nådde allianspartierna för över tio år sedan.
              Därefter har det dalat, och nu kommer ni upp till den nivån igen.
              Det kan inte vara så mycket att mucka gräl om.
            </seg>
          </u>
          <note type="speaker" xml:id="i-AEYwpq4qcqUdGaJ5GLRXVv">
            Anf. 73 CARINA HÄGG (s) replik:
          </note>
          <u xml:id="i-f528c0017c012c7b-575" next="i-f528c0017c012c7b-576" who="Q3374704">
            <seg xml:id="i-6YKUK1QCDfwckrGueFpkNC">
              Fru talman! Med risk för att upprepa mig vill jag understryka
              att jag inte har fokuserat på alla politikområden. Jag har valt
              att fokusera på framför allt ett område som jag tycker är extra
              viktigt och som inte så många andra har berört. Jag nämnde Birgitta
              Ohlssons namn i samband med att jag pekade på att man hukar i
              bänkarna från att ta diskussionen inom oppositionen. Kommer det
              kritik så riktas den mot mig men inte mot dem som ni ska komma
              överens med sinsemellan, vilket ni inte har gjort.
            </seg>
          </u>
          <u xml:id="i-f528c0017c012c7b-576" prev="i-f528c0017c012c7b-575" who="Q3374704">
            <seg xml:id="i-JCPw7JbjhWYsNT3vStWgbk">
              Det är ett faktum. Regeringen har tagit fram en SRHR-policy som
              är väldigt tydlig, väldigt klar och väldigt bra. Som svar på den
              finns den text som ni har presenterat i en broschyr från Sälen.
              Jämför vilka ställningstaganden som finns där! Det är klart att
              jag blir både upprörd och rädd. Mest skrämda måste ju de bli som
              arbetar för feminism och för kvinnors rättigheter. Ni måste ta
              på er ett ansvar och antingen ta avstånd från det, erkänna att
              det inte blir mer än så här eller göra någonting åt det. Det här
              är ett dokument för vilket det krävs både belysning och kritik.
            </seg>
          </u>
          <note type="speaker" xml:id="i-N5PCw9jfaSSA59LAUvu8ZH">
            Anf. 74 GABRIEL ROMANUS (fp) replik:
          </note>
          <u xml:id="i-f528c0017c012c7b-577" next="i-f528c0017c012c7b-579" who="Q724410">
            <seg xml:id="i-H6AEdj9zEY3RS9WuWDB537">
              Fru talman! I den mån regeringen redovisar någon politik för
              riksdagen får vi ju tillfälle att granska och bemöta den. På den
              punkten kan ju Carina Hägg vara lugn. Men det går inte att säga,
              bara därför att man i ett program som handlar om hela utrikespolitiken
              inte har gått in på alla detaljer när det gäller just sexuella
              rättigheter, att man inte där svarar på alla Carina Häggs frågor:
              Det här kommer ni inte att kunna hantera.
            </seg>
          </u>
          <u xml:id="i-f528c0017c012c7b-578" prev="i-f528c0017c012c7b-577" who="Q724410">
            <seg xml:id="i-Fm1Twq3EzcxXc115MtmxhY">
              Det kan man bara göra om man vill mucka gräl, och då kan man
              inte samtidigt säga att man gärna vill ha ett samförstånd med
              oppositionen. Det går inte ihop. Carina Hägg får bestämma sig.
              Vill hon ha samförstånd om biståndspolitiken får hon också vara
              beredd att lyssna och föra en vettig dialog, och inte säga att
              andra hukar i bänkarna. Det är den mest orimliga bild som man
              kan ha för den här diskussionen. Om det är någonting oppositionsföreträdarna
              inte har gjort så är det att huka i bänkarna.
            </seg>
          </u>
          <u xml:id="i-f528c0017c012c7b-579" prev="i-f528c0017c012c7b-577" who="Q724410">
            <seg xml:id="i-9BzMndvhUY1X2vHHp7TXZb">
              Sedan ligger det i sakens natur att vi i första hand granskar
              regeringens politik. Det är ju ni som har ansvaret.
            </seg>
          </u>
          <note type="speaker" xml:id="i-2CqkMfH3zk1GxxuPtTiG8w">
            Anf. 75 CARINA HÄGG (s) replik:
          </note>
          <u xml:id="i-f528c0017c012c7b-580" next="i-f528c0017c012c7b-581" who="Q3374704">
            <seg xml:id="i-Vp9EBaJfL2Q7pn9qch1YJc">
              Fru talman! Jag måste säga att jag har försökt att ganska hovsamt
              peka på de här frågorna om samarbete under inte minst den sista
              mandatperioden, och jag trodde att vi var mer överens. Jag trodde
              att de krafter inom den borgerliga oppositionen som vill samma
              sak som jag och ger uttryck för det lite då och då också skulle
              bli beaktade, att det var det som skulle komma att gälla i den
              här arbetsgruppen och att det var det vi skulle kunna läsa i den
              här broschyren. Men så var inte fallet, och då kommer tiden då
              man måste granska och vara tydlig. Jag kan inte släta över det
              ni inte har kommit överens om.
            </seg>
          </u>
          <u xml:id="i-f528c0017c012c7b-581" prev="i-f528c0017c012c7b-580" who="Q3374704">
            <seg xml:id="i-EwKiToEPmm8N3iHAXUdtLp">
              Om man nu från Folkpartiet kallar SRHR-frågorna och kvinnors
              rättigheter rätten till fri och säker abort för detaljer så är
              det klart att jag börjar förstå vad det handlar om. Det här är
              inga detaljer, om Folkpartiet nu tycker det. Det här är väldigt
              viktiga frågor. De har tydliga kopplingar till demokrati, mänskliga
              rättigheter och människor, men också hela länders utveckling.
              Det är frågor som står under attack och där det krävs tydlighet.
              Det här är ingen detalj, Gabriel Romanus.
            </seg>
          </u>
          <note type="speaker" xml:id="i-E9bYYVYuTvG4LDJLsnZWHU">
            Anf. 76 BIRGITTA AHLQVIST (s):
          </note>
          <u xml:id="i-f528c0017c012c7b-582" next="i-f528c0017c012c7b-600" who="Q4916289">
            <seg xml:id="i-V1D3U8r1QVgVuiC4PyHtY">
              Fru talman! Jag har valt att ta upp tre områden, tre frågor.
              Den första handlar om folkets diplomati, den andra handlar om
              kvinnor i fredsarbete och den tredje om nedrustning.
            </seg>
          </u>
          <u xml:id="i-f528c0017c012c7b-583" prev="i-f528c0017c012c7b-582" who="Q4916289">
            <seg xml:id="i-RUFNLNQeVdEZQqxY9qWUwT">
              Människors handlande och sociala relationer har sedan gammalt
              haft stor betydelse för regioner och länder. Några har valt att
              kalla det här för folkets diplomati.
            </seg>
          </u>
          <u xml:id="i-f528c0017c012c7b-584" prev="i-f528c0017c012c7b-582" who="Q4916289">
            <seg xml:id="i-Pb9aYaXxYfwnRF3rnjgmPu">
              Folkets diplomati handlar om att på olika sätt utveckla, bevaka
              och skydda sin region, men också om att umgås, ha roligt och skapa
              goda relationer. Varken ett enskilt land, en regering eller en
              marknad kan uppnå de kollektiva nyttigheter som via folken sker
              över landgränserna. Engagerade människor är en förutsättning för
              att det här ska fungera, och engagerade människor finns här i
              Sverige. Vi ser det inte minst i kontakterna med öst.
            </seg>
          </u>
          <u xml:id="i-f528c0017c012c7b-585" prev="i-f528c0017c012c7b-582" who="Q4916289">
            <seg xml:id="i-R219TiuetqpEAeKwHHsAo9">
              Tack vare folkets diplomati säkrar vi en fredlig och stabil utveckling
              i många regioner. Vi befäster och vidareutvecklar de kulturella
              banden mellan folken, och vi lägger på det här sättet grunden
              för en bärkraftig ekonomisk och social utveckling.
            </seg>
          </u>
          <u xml:id="i-f528c0017c012c7b-586" prev="i-f528c0017c012c7b-582" who="Q4916289">
            <seg xml:id="i-H3hjhBgB9CoCBhEhYemFQK">
              Det finns en lång samarbetstradition inom Barentsområdet. Redan
              1964 startade vi ett samarbete mellan de fyra länderna under just
              temat Folkets diplomati. Den kunskap och kompetens som byggts
              upp på det här sättet i norr kring Barentsfrågorna måste bibehållas
              och utvecklas, och därför har vi i många år drivit frågan om ett
              svenskt Barentssekretariat.
            </seg>
          </u>
          <u xml:id="i-f528c0017c012c7b-587" prev="i-f528c0017c012c7b-582" who="Q4916289">
            <seg xml:id="i-N4mPejMoGyaBnRQhqBnM4q">
              Dåvarande utrikesminister Anna Lindh beslutade våren 2003 att
              inrätta ett Barentssekretariat i Sverige, och 2004 invigde vi
              detta. Nu har Utrikesdepartementet beslutat att ge länsstyrelserna
              i Norr- och Västerbotten ansvaret att själva driva Barentsfrågorna.
            </seg>
          </u>
          <u xml:id="i-f528c0017c012c7b-588" prev="i-f528c0017c012c7b-582" who="Q4916289">
            <seg xml:id="i-cQZ17dsAkewXdRgYExtCs">
              Barentssekretariatet och UD gav Barentssamarbetet status, resurser
              och stöd till den regionala nivån, men departementet fick också
              tillbaka värdefull information, kunskap och erfarenheter. Det
              behövs både en regional och en nationell nivå för att samarbetet
              i området ska lyckas.
            </seg>
          </u>
          <u xml:id="i-f528c0017c012c7b-589" prev="i-f528c0017c012c7b-582" who="Q4916289">
            <seg xml:id="i-NZ9DmaYPjdTWWLXTJjem6S">
              Jag hoppas därför att UD inrättar en särskild Barentstjänst och
              att samarbetet mellan UD och länsstyrelserna fortsätter.
            </seg>
          </u>
          <u xml:id="i-f528c0017c012c7b-590" prev="i-f528c0017c012c7b-582" who="Q4916289">
            <seg xml:id="i-6YrQqSktAi9sd2uNHMjYgw">
              Olja och gasfyndigheter i Barentsområdet gör att området tilldrar
              sig stort intresse i hela världen, och den storslagna naturen
              gör att alltfler turister söker sig till Barents för äventyr och
              upplevelser. Det är därför nödvändigt att vi ytterligare stärker
              processen och befrämjar en längre gående integration och ett utökat
              samarbete i det här området.
            </seg>
          </u>
          <u xml:id="i-f528c0017c012c7b-591" prev="i-f528c0017c012c7b-582" who="Q4916289">
            <seg xml:id="i-KxJcS4r3uobhu8BWEuiJbE">
              Finland, som nu är ordförandeland i Barentsrådet, har etablerat
              ett nationellt och regionalt Barentssekretariat i Rovaniemi. Norge
              har sedan länge ett i Kirkenes, och detta sekretariat har nu kompletterats
              med ett internationellt forskningsinstitut.
            </seg>
          </u>
          <u xml:id="i-f528c0017c012c7b-592" prev="i-f528c0017c012c7b-582" who="Q4916289">
            <seg xml:id="i-5GH4Kxrdj25o7LdC9mKYe6">
              Barentssekretariaten i Norden utgör en nyckelroll i arbetet och
              måste därför finnas kvar och utökas med regionala resurser. Varför
              inte en emissarie för Barentsområdet?
            </seg>
          </u>
          <u xml:id="i-f528c0017c012c7b-593" prev="i-f528c0017c012c7b-582" who="Q4916289">
            <seg xml:id="i-RFR424XaL3LfaVT61LAabS">
              Jag går nu över till min andra fråga, fru talman. Den rör FN-resolution
              1325, som antogs av ett enigt säkerhetsråd i oktober 2000.
            </seg>
          </u>
          <u xml:id="i-f528c0017c012c7b-594" prev="i-f528c0017c012c7b-582" who="Q4916289">
            <seg xml:id="i-kERzYFVixam8TVCjFsnJh">
              Säkerhetsrådets resolution är bindande för alla länder. Den är
              unik i sitt slag. Resolutionen är ett resultat av bland annat
              kvinnoorganisationernas framgångsrika påverkansarbete. Det är
              viktigt att kvinnor ges möjlighet att delta i arbetet med att
              förebygga, hantera och lösa konflikter. Det är inte möjligt att
              skapa en fredlig värld om halva befolkningen, det vill säga kvinnorna,
              inte tillåts att delta i allt fredsarbete. Det här gäller också
              fredsförhandlingar, där ytterst få kvinnor tillåtits delta.
            </seg>
          </u>
          <u xml:id="i-f528c0017c012c7b-595" prev="i-f528c0017c012c7b-582" who="Q4916289">
            <seg xml:id="i-J1oxj4hnGrd1f8HQyLKtJo">
              Kvinnor har i långa tider arbetat för fred och nedrustning, men
              vi har alltid utestängts från den del av arenan där de avgörande
              besluten fattas. Arbetet med att nå målen i resolution 1325 är
              inte bara en kvinnofråga utan en samhällsfråga.
            </seg>
          </u>
          <u xml:id="i-f528c0017c012c7b-596" prev="i-f528c0017c012c7b-582" who="Q4916289">
            <seg xml:id="i-8ZdnRbPLprxwJuRJaqqP8k">
              FN:s medlemsstater är förpliktade att agera och redovisa vilka
              åtgärder som ska vidtas för att implementera resolutionen. Tyvärr
              går detta arbete mycket sakta. Man kan säga att nästan ingenting
              har hänt på sex år. Men jag är glad i alla fall att utrikesminister
              Laila Freivalds nu i den svenska utrikespolitiska deklarationen
              säger att arbetet med handlingsplanen pågår. I det sammanhanget
              vill jag understryka att handlingsplanen inte får begränsas bara
              till det område som rör fredsfrämjande insatser, till exempel
              att få till stånd militära observatörer inom FN-systemet. Det
              behövs en bredd av insatser och en bredd av aktörer för att säkra
              kvinnors fulla deltagande i allt arbete med att förebygga, hantera
              och lösa konflikter, inte minst som fredsförhandlare. Detta bör
              framgå av Sveriges handlingsplan.
            </seg>
          </u>
          <u xml:id="i-f528c0017c012c7b-597" prev="i-f528c0017c012c7b-582" who="Q4916289">
            <seg xml:id="i-QpSv6YPe9ihnsNFbqv3tEg">
              Den tredje och avslutande frågan är nedrustning av kärnvapen.
              Kärnvapenfrågan är fortfarande mycket aktuell och viktig, och
              vi får absolut inte glömma bort den i debatten.
            </seg>
          </u>
          <u xml:id="i-f528c0017c012c7b-598" prev="i-f528c0017c012c7b-582" who="Q4916289">
            <seg xml:id="i-DxRPjdAxFAXcztMCBBnkjp">
              I dag är problembilden en annan än under kalla kriget, då farhågorna
              koncentrerades till de två supermakterna och risken för ett kärnvapenkrig.
              I dag handlar det främst om spridningsrisken och om kopplingar
              till internationell terrorism men också om att kärnvapenmakterna
              inte följer det avtal som de skrivit under om att seriöst arbeta
              för att göra sig av med sina kärnvapen. De fem officiella kärnvapenstaterna
              har i dag tillräckligt många kärnvapen för att utplåna hela mänskligheten.
            </seg>
          </u>
          <u xml:id="i-f528c0017c012c7b-599" prev="i-f528c0017c012c7b-582" who="Q4916289">
            <seg xml:id="i-QVsfBuRF1uK3tYKi8TWypH">
              NPT-avtalet, som har varit i kraft i 36 år, har undertecknats
              av alla FN-stater utom Israel, Indien och Pakistan. Det bygger
              på två delar, dels att icke-kärnvapenländerna inte ska skapa kärnvapen,
              dels att kärnvapenländerna ska avveckla och inte sprida kärnvapen.
              NPT vill också underlätta en fredlig användning av kärnkraft,
              men vi har ju sett den senaste tiden att det kan leda till problem,
              bland annat i Iran. Kärnkraft och kärnvapen står mycket nära varandra.
            </seg>
          </u>
          <u xml:id="i-f528c0017c012c7b-600" prev="i-f528c0017c012c7b-582" who="Q4916289">
            <seg xml:id="i-C2LwNuAJMfkVkF6Jv1yFnB">
              Jag vill avsluta med att säga att jag tycker att vi svenska riksdagsledamöter
              tillsammans med den svenska regeringen på nytt måste engagera
              oss i och driva de här frågorna som innebär en säkrare och tryggare
              värld utan kärnvapen.
            </seg>
          </u>
          <note type="speaker" xml:id="i-Lah98YczDdMEqSRfo1ZKzv">
            Anf. 77 ROSITA RUNEGRUND (kd) replik:
          </note>
          <u xml:id="i-f528c0017c012c7b-601" who="Q4975896">
            <seg xml:id="i-AXkjXiATMqGudCiMwtZ7rQ">
              Fru talman! Birgitta Ahlqvist erkänner att ingenting har gjorts
              och säger att arbetet med en handlingsplan pågår när det gäller
              resolution 1325. Vad tycker Birgitta Ahlqvist egentligen att vi
              här i Sveriges riksdag ska kunna ta till intäkt för att den svenska
              regeringen kommer att komma med något resultat?
            </seg>
          </u>
          <note type="speaker" xml:id="i-U4sJe9VeUksjWEAXJd2cLa">
            Anf. 78 BIRGITTA AHLQVIST (s) replik:
          </note>
          <u xml:id="i-f528c0017c012c7b-602" who="Q4916289">
            <seg xml:id="i-HCvbuPjnrYQNMxZnRjbFrZ">
              Fru talman! Både Rosita Runegrund och jag själv har jobbat väldigt
              mycket i olika sammanhang här i riksdagen med att driva fram en
              handlingsplan. Vi fick också höra i dag av vår utrikesminister
              att den är på gång och att arbetet snart är slutfört. Men jag
              tror och förstår att också Rosita Runegrund anser att vi hela
              tiden måste ligga på för att handlingsplanen ska bli färdig. Jag
              kan säga att det är mycket dåligt av hela världen, därför att
              mig veterligt finns det efter sex år inte någon handlingsplan
              färdig i hela världen. I säkerhetsrådet anser man att det här
              är nya frågor, att man inte kan frågorna och att man måste få
              utbildning.
            </seg>
          </u>
          <note type="speaker" xml:id="i-9SSpqq6iQD8akeXTV9ddFA">
            Anf. 79 ROSITA RUNEGRUND (kd) replik:
          </note>
          <u xml:id="i-f528c0017c012c7b-603" next="i-f528c0017c012c7b-604" who="Q4975896">
            <seg xml:id="i-BFWNUuzs34f7rrNDmpQ6TB">
              Fru talman! Jag undrar vad det löftet är värt när vi ser att
              proposition efter proposition kommer från regeringen och att man
              glömmer att ta med just resolution 1325. I behandlingen i utskottet
              är det vi i oppositionen som får lyfta fram att just resolution
              1325 är så viktig.
            </seg>
          </u>
          <u xml:id="i-f528c0017c012c7b-604" prev="i-f528c0017c012c7b-603" who="Q4975896">
            <seg xml:id="i-7pFNLhbqW3jeC7z39oKhSL">
              Vad tycker Birgitta Ahlqvist att löftet är värt som utrikesministern
              har gett i dag? För mig är det bara ord än så länge.
            </seg>
          </u>
          <note type="speaker" xml:id="i-7tBZybpAmV9YAusxnNLDgo">
            Anf. 80 BIRGITTA AHLQVIST (s) replik:
          </note>
          <u xml:id="i-f528c0017c012c7b-605" who="Q4916289">
            <seg xml:id="i-Tz5iozhXBykm3H7m1bDpJy">
              Fru talman! Det är vår uppgift som riksdagsledamöter att se till
              att löftet blir verklighet.
            </seg>
          </u>
          <note type="speaker" xml:id="i-xSBYXALcQQ6Y5bAqojxki">
            Anf. 81 GÖRAN LINDBLAD (m) replik:
          </note>
          <u xml:id="i-f528c0017c012c7b-606" who="Q326524">
            <seg xml:id="i-8YfFCxUwKDg8pc1YzNprPJ">
              Fru talman! Jag skulle vilja fråga Birgitta Ahlqvist vad hon
              och Socialdemokraterna är beredda att göra för att trycka på inom
              Europeiska unionen för att det inte ska bli någon spridning av
              kärnvapen, för att man ska sätta kraft bakom orden när det gäller
              Iran. Man har haft en naiv hållning inom hela unionen gentemot
              Iran där handel har gått före det som har varit viktigt när det
              gällt spridning av kärnvapen. Man har i stället velat göra affärer
              med Iran. Men kanske blir det nu lättare, när Iran bojkottar delar
              av EU beroende på Muhammedbilderna, att komma till det som gäller
              den viktiga frågan om kärnvapen eller inte.
            </seg>
          </u>
          <note type="speaker" xml:id="i-Tndga95FNLYbYgAevrDazG">
            Anf. 82 BIRGITTA AHLQVIST (s) replik:
          </note>
          <u xml:id="i-f528c0017c012c7b-607" who="Q4916289">
            <seg xml:id="i-3WwEL3G8mUDcvpebSUYwiZ">
              Fru talman! I NPT-avtalet finns det en passus att länderna ska
              underlätta fredlig användning av kärnkraft. Det är väl kanske
              just den delen i avtalet som gör att frågan är så svår, och som
              jag också nämnde ligger kärnvapen och kärnkraft så nära varandra.
              Eftersom avtalet säger att det är okej när det gäller kärnkraft,
              är det inte så lätt att driva den här frågan. Där tror jag att
              vi måste bli tydligare.
            </seg>
          </u>
          <note type="speaker" xml:id="i-GYLAQC47oiNZkrjhnc9z9">
            Anf. 83 GÖRAN LINDBLAD (m) replik:
          </note>
          <u xml:id="i-f528c0017c012c7b-608" next="i-f528c0017c012c7b-609" who="Q326524">
            <seg xml:id="i-XC93QDkcimSsSCRDUaJkua">
              Fru talman! Men, snälla Birgitta Ahlqvist, ska man upparbeta
              uran för att använda till fredligt kärnbränsle behöver man göra
              det till en nivå. Ska man göra vapen är det en betydligt högre
              nivå. Det gäller ju att se till att upparbetningen stannar på
              den nivå som är tillräcklig för fredlig användning. Det här går
              att kontrollera. Dessutom har ju Ryssland erbjudit sig att sköta
              upparbetningen åt Iran, men Iran vägrar. Här vill det till att
              världssamfundet, EU tillsammans med USA och Ryssland, trycker
              på.
            </seg>
          </u>
          <u xml:id="i-f528c0017c012c7b-609" prev="i-f528c0017c012c7b-608" who="Q326524">
            <seg xml:id="i-2VBtMP4a6VM68j5xFdQ2TB">
              Då är min fråga återigen: Vad tänker Birgitta Ahlqvist och Socialdemokraterna
              göra för att trycka på så att EU blir tydligt i den här frågan?
            </seg>
          </u>
          <note type="speaker" xml:id="i-MuQAihmZPfiQu2ZGzctkXC">
            Anf. 84 BIRGITTA AHLQVIST (s) replik:
          </note>
          <u xml:id="i-f528c0017c012c7b-610" who="Q4916289">
            <seg xml:id="i-RwrjzvvyabJhK5iLnPTRC7">
              Fru talman! Här har naturligtvis den svenska regeringen en oerhört
              viktig roll att i alla sammanhang i både EU och FN och internationellt
              över huvud taget driva på det 13-punktsprogram som antogs på den
              sjätte översynskonferensen i New York. Sverige bör mycket mer
              aktivt än i dag driva på att de 13 punkterna också blir verklighet.
              Även om den sjunde översynskonferensen inte gav något resultat
              gäller ju de 13 punkterna som man antog år 2000 i New York.
            </seg>
          </u>
          <note type="speaker" xml:id="i-LxG6RfmJE2zBqc81KB5o54">
            Anf. 85 KENT HÄRSTEDT (s):
          </note>
          <u xml:id="i-f528c0017c012c7b-611" next="i-f528c0017c012c7b-630" who="Q3359013">
            <seg xml:id="i-HN9Vfxc1nbGY8dM7SZo6Dh">
              Fru talman! Låt mig inledningsvis säga att jag har tänkt ägna
              mitt anförande åt Östersjösamarbetet.
            </seg>
          </u>
          <u xml:id="i-f528c0017c012c7b-612" prev="i-f528c0017c012c7b-611" who="Q3359013">
            <seg xml:id="i-6Qvvt9Ed1MDcd4n3XFqpjt">
              Jag tycker att vi kan vara stolta över det Östersjösamarbete
              som vi har i dag. Vi vet alla att Östersjöområdet erbjuder enorma
              möjligheter både till samarbete och till tillväxt. Jag tycker
              personligen att detta är en av de viktigaste grundstenarna i utrikespolitiken,
              inte bara för att det handlar om våra nära grannländer utan för
              att situationen så dramatiskt förändrats på en i historiskt perspektiv
              kort tid. Möjligheter och gemensamma hot kräver en uppgradering
              av Östersjöpolitiken en process som regeringen just nu ägnar full
              kraft.
            </seg>
          </u>
          <u xml:id="i-f528c0017c012c7b-613" prev="i-f528c0017c012c7b-611" who="Q3359013">
            <seg xml:id="i-MWGzDACdcgBuvek1qC1rCF">
              Det senaste decenniet har inneburit en närmast explosiv tillväxt
              i såväl handel som investeringar och folk-till-folk-kontakter
              mellan länderna i Östersjöområdet. Det finns mycket att glädjas
              över.
            </seg>
          </u>
          <u xml:id="i-f528c0017c012c7b-614" prev="i-f528c0017c012c7b-611" who="Q3359013">
            <seg xml:id="i-DX8CV2LsL6CBP3H4y8wro7">
              För inte så länge sedan var Östersjön ett hav som skilde människor
              och länder från varandra, ett hav som markerade en klar linje
              genom Europa. I dag har Östersjön åter blivit ett hav som förenar,
              ett hav som människor korsar för att få kontakter, för kulturutbyte,
              för att köpa och sälja, för att lära eller för att semestra.
            </seg>
          </u>
          <u xml:id="i-f528c0017c012c7b-615" prev="i-f528c0017c012c7b-611" who="Q3359013">
            <seg xml:id="i-QYRmikEcVwGhsH6Af2kCSV">
              Estland, Lettland och Litauen har på ett decennium uppnått vad
              det tagit generationer att uppnå i andra delar av världen. Över
              de senaste fem åren har den genomsnittliga bruttonationalinkomsten
              i dessa grannländer ökat med i snitt 7 %. Ryssland har uppnått
              samma ökningsnivå de senaste åren.
            </seg>
          </u>
          <u xml:id="i-f528c0017c012c7b-616" prev="i-f528c0017c012c7b-611" who="Q3359013">
            <seg xml:id="i-VKDiNSToASw3zusdBFnxK3">
              Fru talman! Medan många områden inom utrikespolitiken mycket
              tydligt är utrikespolitik är Östersjöpolitiken ett område där
              utrikespolitik blir inrikespolitik, eftersom konsekvenserna av
              densamma ger så tydliga avtryck här hemma.
            </seg>
          </u>
          <u xml:id="i-f528c0017c012c7b-617" prev="i-f528c0017c012c7b-611" who="Q3359013">
            <seg xml:id="i-SDRNG7s75ub7Umm76ao9Np">
              Det är också så att flertalet av regeringens medlemmar blir Östersjöpolitiker.
              Ska vi klara exempelvis Östersjömiljön, Östersjöhandeln och folkhälsoutmaningar
              i området krävs det att såväl miljöministern som näringsministern
              och folkhälsoministern ägnar sig åt dessa utrikesfrågor. Så är
              det naturligtvis också. Min poäng är att visa hur arbetet dramatiskt
              har förändrats på ett par decennier. I dag är det tydligt att
              Östersjöområdet står inför såväl utmaningar som hot. Jag kommer
              av tidsskäl endast att ta upp några av dem i mitt anförande.
            </seg>
          </u>
          <u xml:id="i-f528c0017c012c7b-618" prev="i-f528c0017c012c7b-611" who="Q3359013">
            <seg xml:id="i-PVVv61piZLp9HLTeiC4Rki">
              Förra sommaren var det många av oss som närmast chockerades av
              utbredningen och omfattningen av algblomningen. Inför kommande
              sommar kommer vi säkert, dessvärre, att se mer av detta.
            </seg>
          </u>
          <u xml:id="i-f528c0017c012c7b-619" prev="i-f528c0017c012c7b-611" who="Q3359013">
            <seg xml:id="i-6kS26UFHmLZ95cs6aBCcWw">
              Östersjön är i dag ett övergött hav med allvarlig algblomning,
              minskade fiskebestånd och döda havsbottnar. Krisen för Östersjön
              hotar inte bara livskvaliteten för de bofasta och turisterna längs
              Östersjökusten utan också hela näringar som är basen för sysselsättning
              och ekonomisk utveckling.
            </seg>
          </u>
          <u xml:id="i-f528c0017c012c7b-620" prev="i-f528c0017c012c7b-611" who="Q3359013">
            <seg xml:id="i-HwSutrHWAqz8ZxPaEduHLm">
              Under de senaste åren har en rad initiativ och åtgärder vidtagits
              från en rad länder för att förbättra miljösituationen i Östersjön.
              Men våra gemensamma ansträngningar räcker inte. Vi ser också att
              det tar för lång tid för de insatta åtgärderna att få effekt.
              Vi måste göra mer, och vi måste få till stånd ett kraftfullt samarbete
              med länderna kring Östersjön, och det är bråttom.
            </seg>
          </u>
          <u xml:id="i-f528c0017c012c7b-621" prev="i-f528c0017c012c7b-611" who="Q3359013">
            <seg xml:id="i-MUHeRdNNWc6ugKtecpZiTv">
              Miljöminister Lena Sommestad initierade i slutet av förra året
              ett Östersjöländernas miljöministermöte, som diskuterade miljökrisen
              i Östersjön. Regeringens målsättning var att Östersjöländerna
              skulle enas om att EU-kommissionen skulle utse Östersjön till
              ett pilotområde för att genomföra EU:s marina strategi.
            </seg>
          </u>
          <u xml:id="i-f528c0017c012c7b-622" prev="i-f528c0017c012c7b-611" who="Q3359013">
            <seg xml:id="i-SMJtyCH7HRwXz1s8sDp3vF">
              Med Östersjön som pilotområde vill vi visa vägen med gemensamma
              mål och snabbare och effektivare åtgärder för att förbättra Östersjöns
              miljötillstånd. Det finns god grund att bygga på. Helsingforskommissionen
              har redan kommit en bra bit på vägen i arbetet med en gemensam
              handlingsplan för Östersjön. Den ska vara klar 2007.
            </seg>
          </u>
          <u xml:id="i-f528c0017c012c7b-623" prev="i-f528c0017c012c7b-611" who="Q3359013">
            <seg xml:id="i-CWevQpaDgsbFrDkNdbkRqe">
              EU-samarbetet är det viktigaste forumet för att driva internationell
              havsmiljöpolitik i vår region när nu åtta av nio Östersjöländer
              är med i unionen. Inom EU kan vi kräva bindande regler och krav
              för att minska utsläpp och föroreningar i Östersjöns avrinningsområde.
              Men det är även angeläget att öka takten i det regionala samarbetet
              runt Östersjön. Regeringen vill därför stärka Helsingforskommissionens
              arbete med att ta fram en handlingsplan för Östersjön. Vid det
              nämnda Östersjömötet på Haga slott aviserade regeringen att man
              skulle skjuta till extra resurser för detta. Vi hoppas att fler
              regeringar och länder vill följa efter. Vi hoppas också att EU
              ska kunna bidra med en del av finansieringen för att göra Östersjön
              i praktiken till ett pilotområde.
            </seg>
          </u>
          <u xml:id="i-f528c0017c012c7b-624" prev="i-f528c0017c012c7b-611" who="Q3359013">
            <seg xml:id="i-T6YHFjeFWgXUiC4oo4dGvm">
              Dialogen med Ryssland EU:s stora granne i Östersjöområdet är
              angelägen. Ryssland är en nyckelpartner för att lösa flera av
              de stora miljöutmaningarna i området. Det är därför viktigt att
              samarbeta med Ryssland och att vi fortsätter att utveckla den
              dialogen. Jag var själv i Moskva i december och förde dialog med
              företrädare från både presidentkansliet och utrikesdepartementet.
              Det är uppenbart att vi har olika syn på bland annat miljöfrågorna.
              Därför är en fortsatt intensifierad dialog viktig.
            </seg>
          </u>
          <u xml:id="i-f528c0017c012c7b-625" prev="i-f528c0017c012c7b-611" who="Q3359013">
            <seg xml:id="i-Kkdpdr8yzvwhVp7or5j2Qo">
              Ett steg för att utveckla dialogen med Ryssland tror jag är invigningen
              av vårt generalkonsulat i Kaliningrad vi inviger det nu på fredag.
              Kaliningrad är, om man tittar till Rysslands yta, ett litet område,
              men om man tittar till föroreningar och utsläpp i Östersjön är
              det ett betydande område. Därför tror jag att bland annat samarbete
              kring miljöfrågor i Kaliningrad kan vara en viktig och konkret
              samarbetspunkt bilateralt mellan Sverige och Ryssland.
            </seg>
          </u>
          <u xml:id="i-f528c0017c012c7b-626" prev="i-f528c0017c012c7b-611" who="Q3359013">
            <seg xml:id="i-QFfwhNYgbZHCXxtEDpT8Cs">
              Den svenska regeringen kommer att arbeta för att bilda en internationell
              arbetsgrupp för att minska förekomsten av gifter i Östersjön och
              i östersjöfisk. Den bör bland annat bestå av representanter för
              samtliga Östersjöstater, EU-kommissionen och Helsingforskommissionen.
            </seg>
          </u>
          <u xml:id="i-f528c0017c012c7b-627" prev="i-f528c0017c012c7b-611" who="Q3359013">
            <seg xml:id="i-GTCH33qmGsusaGU5m9D2W8">
              Utöver det kommer regeringen att lägga in en högre växel i det
              internationella arbetet där vi arbetar med allianser och där de
              allvarligaste miljöproblemen i Östersjön, som till exempel övergödningen
              och algblomningen, spridningen av gifter och utfiskningen, kommer
              att vara centrala.
            </seg>
          </u>
          <u xml:id="i-f528c0017c012c7b-628" prev="i-f528c0017c012c7b-611" who="Q3359013">
            <seg xml:id="i-2MfGaTwcTeP7wc3fBSycbE">
              För att förbättra havsmiljön satsar regeringen bland annat på
              att inrätta 19 marina reservat runt hela den svenska kusten inom
              de närmaste fem åren. Man vill att minst sex områden med fiskeförbud
              ska införas till 2010, varav tre i Östersjön och tre i Västerhavet.
              Man vill att Naturvårdsverket, tillsammans med andra myndigheter
              som arbetar med havsmiljön, till våren 2006 ska ta fram ett förslag
              till en nationell aktionsplan för hur vi ska rädda Östersjön.
            </seg>
          </u>
          <u xml:id="i-f528c0017c012c7b-629" prev="i-f528c0017c012c7b-611" who="Q3359013">
            <seg xml:id="i-LmNp6iGqAecLotQM8XbuCj">
              Vi kommer också att ta fram en nationell handlingsplan för att
              minska belastningen på Östersjön och Västerhavet bland annat när
              det gäller PCB och dioxiner. Och man vill att Naturvårdsverket
              utreder förutsättningar för att på teknisk väg åtgärda problemen
              med syrebrist och fosforöverskott i djupvatten och bottnar i Östersjön.
            </seg>
          </u>
          <u xml:id="i-f528c0017c012c7b-630" prev="i-f528c0017c012c7b-611" who="Q3359013">
            <seg xml:id="i-Bnqd4tTna9KTithh3AdcA4">
              Det finns naturligtvis också offensiva områden att ta fasta på.
              Eftersom tiden är knapp ska jag avslutningsvis nämna området handel.
              Östersjöregionen är en av Europas få dynamiska tillväxtregioner.
              Vår handel kring Östersjön har ökat betydligt snabbare än vår
              totala handel. Exporten i våra länder i regionen steg mellan 2000
              och 2004 med 21 ½ %, att jämföra med den totala svenska exporten
              som ökade med 12 %. Under samma period ökade vi vår import med
              23 % från det här området. Det säger något om vilken potential
              som finns på den positiva sidan. Det finns både hot och möjligheter
              i samarbetet kring Östersjön.
            </seg>
          </u>
          <note type="speaker" xml:id="i-Aq4jrAmp7skZpqpYDenoUJ">
            Anf. 86 KAJ NORDQUIST (s):
          </note>
          <u xml:id="i-f528c0017c012c7b-631" next="i-f528c0017c012c7b-648" who="Q6015874">
            <seg xml:id="i-54ufBpBx2hnL9aPFu6LjCC">
              Fru talman! För ungefär en månad sedan stod jag, en varm söndagskväll,
              utanför Hotel San Francisco i Santiago de Chile. In på scen, alldeles
              framför mig, klev en rörd Michelle Bachelet fram. Alla distrikt
              i landet hade hon vunnit för det här var på valvakans kväll utom
              ett. Farhågor om att den latinamerikanska machismon skulle spela
              henne ett spratt på slutet hade kommit på skam. De manliga vänsterväljarna
              svek inte.
            </seg>
          </u>
          <u xml:id="i-f528c0017c012c7b-632" prev="i-f528c0017c012c7b-631" who="Q6015874">
            <seg xml:id="i-WEBXxLnzaHcHX4RCxdxACM">
              Hon sade: Livet har inte varit så lätt för mig, men vem har sagt
              att livet ska vara lätt. Det har det verkligen inte varit. Hon
              blev torterad, fängslad och hindrad i sin professionella karriär
              under Pinochets militärdiktatur. Hon tvingades också i landsflykt
              under en period. Hon sade: Jag tänker bli en chilensk president
              för alla chilenare, även dem som inte röstade på mig.
            </seg>
          </u>
          <u xml:id="i-f528c0017c012c7b-633" prev="i-f528c0017c012c7b-631" who="Q6015874">
            <seg xml:id="i-CP1ThpMjVxYU3osBLDow7v">
              Fru talman! Latinamerika är en kontinent som flera gånger har
              haft vågor av entusiasm, framtidshopp och förhoppningar. Man har
              hoppats på en social och ekonomisk utveckling. Latinamerikaner
              har hoppats på okorrumperade ledare och frihetshjältar som fortsätter
              att vara frihetshjältar och inte när de kommit till köttgrytorna
              ägnat sig åt att skaffa pengar på bankkonton här och var.
            </seg>
          </u>
          <u xml:id="i-f528c0017c012c7b-634" prev="i-f528c0017c012c7b-631" who="Q6015874">
            <seg xml:id="i-TXHXse4fYdFmaqKQSdqGgs">
              En av de vågor av förhoppningar som kom för 45 år sedan var den
              kubanska revolutionen. Vi kan se det fortfarande i hur Che Guevara
              numera är en popikon, ett varumärke. Man kan köpa T-tröjor och
              strumpor som det står Che Guevara på. Man kan köpa nästan vad
              som helst som det står Che Guevara på, och det gäller i stora
              delar av världen.
            </seg>
          </u>
          <u xml:id="i-f528c0017c012c7b-635" prev="i-f528c0017c012c7b-631" who="Q6015874">
            <seg xml:id="i-XD915zSCz8zTfkEmxLT3bi">
              En tidigare våg av förhoppningar knöts till Juan Perón, som ju
              var ledare i Argentina en gång i tiden, och kanske framför allt
              till hans fru Eva Perón, eller Evita, som musikalen kom att heta.
              Madonna har på scen, film och på skiva med stor framgång och mycket
              lukrativt sjungit att Argentina inte ska gråta för henne.
            </seg>
          </u>
          <u xml:id="i-f528c0017c012c7b-636" prev="i-f528c0017c012c7b-631" who="Q6015874">
            <seg xml:id="i-2tHdX5WdjG5rj1wV3Jz8Mt">
              Nu öppnas återigen ett möjligheternas fönster för förhoppningar
              i den latinamerikanska kontinenten. Bolivia har fått den förste
              indianske presidenten. Uruguay har en vänsterregering. I Brasilien
              finns en vänsterregering. Kanske får både Peru och Mexiko snart
              vänsterregeringar.
            </seg>
          </u>
          <u xml:id="i-f528c0017c012c7b-637" prev="i-f528c0017c012c7b-631" who="Q6015874">
            <seg xml:id="i-NpZSRsxz1tbBKJWmBPberb">
              I Venezuela finns en ledare som heter Hugo Chávez. Han är uppenbarligen
              demokratiskt vald. Han är karismatisk, och han har stora ambitioner.
              Han har enorma ekonomiska resurser genom den olja som finns. Mexiko
              och Brasilien fungerar bra just nu makroekonomiskt. Inom Chile
              har man utvecklat relationer till nya handelspartner. Det är de
              stora handelspartnerna inom Asien och EU och inte bara de traditionellt
              amerikanska.
            </seg>
          </u>
          <u xml:id="i-f528c0017c012c7b-638" prev="i-f528c0017c012c7b-631" who="Q6015874">
            <seg xml:id="i-Wo9EVSHTGnshrHVzMtpWak">
              I sammanhanget ska vi inte glömma det jag började med. I Chile
              har man fått den första latinamerikanska kvinnliga presidenten.
            </seg>
          </u>
          <u xml:id="i-f528c0017c012c7b-639" prev="i-f528c0017c012c7b-631" who="Q6015874">
            <seg xml:id="i-9D1fbjzgnSwGTpNFUE5xuM">
              Fru talman! Historien är inte ödesbestämd. Latinamerika kan mycket
              väl gå en lysande utveckling till mötes med en utveckling av demokrati
              och de sociala förhållandena. Det kan grundas på en framgångsrik
              ekonomi. Men det finns några saker som hotar detta. Det är framför
              allt två saker som jag skulle vilja nämna.
            </seg>
          </u>
          <u xml:id="i-f528c0017c012c7b-640" prev="i-f528c0017c012c7b-631" who="Q6015874">
            <seg xml:id="i-6pzeNcMSvWtiCswoNUogsc">
              Det första är de traditionella högerdiktaturerna. Sådana har
              det varit många. På senare år kan vi till exempel komma ihåg generalerna
              i Argentina som föll genom kriget om Malvinas eller Falklandskriget,
              eller Stroessner som förstörde Paraguay under så lång tid. Det
              kan mycket väl komma flera sådana diktaturer.
            </seg>
          </u>
          <u xml:id="i-f528c0017c012c7b-641" prev="i-f528c0017c012c7b-631" who="Q6015874">
            <seg xml:id="i-D4ikv3caKder9RSK7y8Yc9">
              Ett annat hot mot den latinamerikanska utvecklingen är den vänster-diktatur
              som finns på Kuba. Man bör vara medveten om att det finns åtminstone
              två sidor.
            </seg>
          </u>
          <u xml:id="i-f528c0017c012c7b-642" prev="i-f528c0017c012c7b-631" who="Q6015874">
            <seg xml:id="i-Bm7sq2adUaQLvsvfUNk98h">
              Den första sidan är att Fidel Castro har ett betydande stöd i
              Latinamerika och tredje världen och också på sina håll i Europa.
              Han har det kanske inte för att man gillar hans system men för
              att man gillar att han faktiskt är en person som protesterar mot
              amerikansk utrikespolitik och USA:s politik.
            </seg>
          </u>
          <u xml:id="i-f528c0017c012c7b-643" prev="i-f528c0017c012c7b-631" who="Q6015874">
            <seg xml:id="i-JyPYaXHRP7x3yxFK5BAHHo">
              Den andra sidan är att det inte är något snack om att Kuba är
              en diktatur. Kuba är ekonomiskt misskött. På Kuba finns det inte
              yttrandefrihet, mötesfrihet och föreningsfrihet. Det finns inte
              oberoende medier. Det finns inte ett oberoende rättsväsen. Mänskliga
              rättigheter respekteras inte.
            </seg>
          </u>
          <u xml:id="i-f528c0017c012c7b-644" prev="i-f528c0017c012c7b-631" who="Q6015874">
            <seg xml:id="i-AtxzX2qC8FmLpnF5LenTAD">
              Det är viktigt att vara sofistikerad nog att man kan vara både
              emot den faktiska situationen på Kuba men samtidigt vara emot
              det amerikanska embargot. Den här sofistikeringen att man faktiskt
              kan tänka två tankar samtidigt är väldigt viktigt. Det är viktigt
              för oss européer, men framför allt är det viktigt för latinamerikanerna.
            </seg>
          </u>
          <u xml:id="i-f528c0017c012c7b-645" prev="i-f528c0017c012c7b-631" who="Q6015874">
            <seg xml:id="i-PwTg7o3cAyV23frJz2UKEA">
              Det är viktigt bland annat om man ska undvika att den här vågen
              av förhoppningar återigen ska svikas. Då måste man kunna komma
              undan både högerhotet och vänsterhotet. Det är viktigt om inte
              den här vågen av förhoppningar återigen ska sluta med att det
              på sin höjd blir tjusiga varumärken, en trevlig musikal eller
              en trevlig film så småningom utan att det i stället blir en utveckling
              för de latinamerikanska folken.
            </seg>
          </u>
          <u xml:id="i-f528c0017c012c7b-646" prev="i-f528c0017c012c7b-631" who="Q6015874">
            <seg xml:id="i-Y5Tdhp1oxGTE3RsTJthZiC">
              Fru talman! Jag var inbjuden till Chile. Jag upplevde presidentvalets
              sista vecka. Jag stod innanför avspärrningarna som fanns utanför
              Hotel San Francisco. Jag kunde höra entusiasmen hos hundratusentals
              santiagobor och chilenare som var väldigt glada över att man nu
              hade fått en demokratiskt vald kvinnlig president.
            </seg>
          </u>
          <u xml:id="i-f528c0017c012c7b-647" prev="i-f528c0017c012c7b-631" who="Q6015874">
            <seg xml:id="i-APQKW4bw2NjWsamuAhGNkw">
              Många vinkade med bilder av Salvador Allende. Det finns naturligtvis
              en linje från den regim i Chile som så brutalt störtades den 11
              september 1973 till Michelle Bachelet. Men det är inte så enkelt.
              Salvador Allendes regering lyckades trots goda intentioner faktiskt
              inte genomföra det man ville. Att bestämma varför är inte så enkelt.
              En taxichaufför sade till mig: Men allt förstördes av högern och
              USA. Det är en bild. Det finns flera bilder.
            </seg>
          </u>
          <u xml:id="i-f528c0017c012c7b-648" prev="i-f528c0017c012c7b-631" who="Q6015874">
            <seg xml:id="i-NKrpfXf1o54mrjoZL3vSky">
              Fru talman! Jag är demokratisk socialist i Sverige. Jag är naturligtvis
              väldigt glad och välkomnar att på demokratisk väg har nu demokratiska
              socialister kommit till makten i Latinamerika. Om det är någonting
              jag kan önska dem är det att de som grund för den politiska och
              sociala utveckling som jag är säker på att de vill uppnå får en
              fungerande social marknadsekonomi som bas.
            </seg>
          </u>
          <note type="speaker" xml:id="i-H1ZLTz8ibR8YyXXMQmJs2Q">
            Anf. 87 GÖRAN LINDBLAD (m) replik:
          </note>
          <u xml:id="i-f528c0017c012c7b-649" next="i-f528c0017c012c7b-652" who="Q326524">
            <seg xml:id="i-RsE8Dvevpu5mXLbLWbLWE5">
              Fru talman! Jag är mycket glad att Kaj Nordquist har så stort
              intresse för Latinamerika. Det är bra att vi har stor bredd inom
              utrikesutskottet.
            </seg>
          </u>
          <u xml:id="i-f528c0017c012c7b-650" prev="i-f528c0017c012c7b-649" who="Q326524">
            <seg xml:id="i-CSjqS1tYD5TiPw88XaGZao">
              Jag är också väldigt glad att Kaj Nordquist mycket tydligt tog
              avstånd från Castros Kuba och konstaterade att den typen av diktaturer
              kan vi inte acceptera. Jag delar också Kaj Nordquists uppfattning
              när det gäller embargot. Det är ingenting som har hållit kvar
              Castro så bra vid makten som just embargot. Den typen av isolering
              som man har ägnat sig åt är kontraproduktiv. Man ska ha ett utbyte
              och ett affärsutbyte för att kunna bryta diktaturer. Men man ska
              vara tydlig mot regimen.
            </seg>
          </u>
          <u xml:id="i-f528c0017c012c7b-651" prev="i-f528c0017c012c7b-649" who="Q326524">
            <seg xml:id="i-BJnHacrhuaeB3fDewwwqtP">
              Vad tänker Kaj Nordquist som demokratisk socialist göra för att
              minska risken så att några av de nya regimerna i Latinamerika
              inte ska gå Castros väg? Det var någon av de nytillträdda presidenterna
              som jag tror att det var han med indianskt påbrå som sade att
              det första besök han ska göra är hos Castro. Han uppfattar Kuba
              som något slags ideal.
            </seg>
          </u>
          <u xml:id="i-f528c0017c012c7b-652" prev="i-f528c0017c012c7b-649" who="Q326524">
            <seg xml:id="i-H9w55t6FRsbLNxusobECAS">
              Vad tänker Kaj Nordquist göra för att förhindra att det blir
              en spridning av kommunismen?
            </seg>
          </u>
          <note type="speaker" xml:id="i-Q8roVi93WPNqjskcSVBnG9">
            Anf. 88 KAJ NORDQUIST (s) replik:
          </note>
          <u xml:id="i-f528c0017c012c7b-653" next="i-f528c0017c012c7b-655" who="Q6015874">
            <seg xml:id="i-Y6HZUktYr9kVnxZfS7kVKo">
              Fru talman! Något som är väldigt viktigt i sammanhanget är att
              bland annat vi socialdemokrater var med och tog initiativ till
              ett seminarium om situationen på Kuba förra veckan som blev ganska
              uppmärksammat i medierna. Det är viktig del av det att vi är med
              och vill diskutera den faktiska situationen som den är nu, det
              vill säga med sina negativa sidor, och inte för att det finns
              några få positiva, utan för att vi ska dra fram de negativa.
            </seg>
          </u>
          <u xml:id="i-f528c0017c012c7b-654" prev="i-f528c0017c012c7b-653" who="Q6015874">
            <seg xml:id="i-FL34cHVaCHM9bbdCcN4s4s">
              För oss känns det väldigt viktigt att på olika sätt presentera
              att det finns ett alternativ till den auktoritära kommunistiska
              variant som finns på Kuba. Det finns demokratiska socialister.
              Socialistinternationalen är väldigt stark i Latinamerika. Jag
              hoppas att vi genom den på olika sätt kan presentera det. Det
              är viktigt för oss att stå för detta.
            </seg>
          </u>
          <u xml:id="i-f528c0017c012c7b-655" prev="i-f528c0017c012c7b-653" who="Q6015874">
            <seg xml:id="i-JuNb7tJEvw2pzXB2zE4NTJ">
              Dessa nya ledare, inklusive Morales, är folkvalda. De är demokratiskt
              valda. Det innebär också att vi utgår från att de kommer att göra
              saker som har stöd av deras folk och inte kommer att köra över
              deras folk och fiffla med det demokratiska. Även om jag känner
              mig mycket tveksam till Chávez på olika sätt har han trots allt
              vunnit val åtta gånger i rad. Han är definitivt demokratiskt vald.
            </seg>
          </u>
          <note type="speaker" xml:id="i-9yS1rH15myg5j2Uw8C1xSs">
            Anf. 89 VERONICA PALM (s):
          </note>
          <u xml:id="i-f528c0017c012c7b-656" next="i-f528c0017c012c7b-663" who="Q4971741">
            <seg xml:id="i-Fwx3edn8Wc2qbGKJkJfyBy">
              Fru talman! Jag väljer att använda slutet av den utrikespolitiska
              debatten till att tala om Afrikas sista koloni. Det är Västsahara
              som i över 30 år har ockuperats av Marocko. Jag vill att ni ska
              tänka er den fruktansvärda hetta som finns under stora delar av
              året i de läger mitt i Saharas öken i södra Algeriet där 165 000
              människor bor i flyktingläger.
            </seg>
          </u>
          <u xml:id="i-f528c0017c012c7b-657" prev="i-f528c0017c012c7b-656" who="Q4971741">
            <seg xml:id="i-ECGtQYb9zaK5sj2a2KnQuM">
              Det är en hetta, en nöd och ett fullständigt beroende av humanitärt
              bistånd, färskvatten som kommer i tankbilar. Det är ett läger
              som skulle vara tillfälligt men som har byggts upp och permanentats
              och där människor bor i tält. Den finkorniga sanden finns överallt
              i ett läger där man försöker hålla sina barn rena, försöker leva
              ett normalt liv, ha sjukvård och laga mat, gå i skolan, arbeta
              och ha ett fungerande demokratiskt system så gott det går i ett
              flyktingläger då ens eget land är ockuperat.
            </seg>
          </u>
          <u xml:id="i-f528c0017c012c7b-658" prev="i-f528c0017c012c7b-656" who="Q4971741">
            <seg xml:id="i-RmsaCQLSo5BCT2DZGEVWam">
              Jag var yngre än vad mina två små tvillingtjejer är i dag när
              Marocko ockuperade Västsahara. I generationer har människor försökt
              att organisera sina liv i läger, i mer än 30 år, sedan 1975.
            </seg>
          </u>
          <u xml:id="i-f528c0017c012c7b-659" prev="i-f528c0017c012c7b-656" who="Q4971741">
            <seg xml:id="i-HYMuN34h34hEP1XXAmnc9P">
              För 15 år sedan, 1991, valde befrielserörelsen Polisario att
              lägga ned sina vapen. Det var sannolikt inget lätt beslut. Jag
              vet att man ständigt brottas med risken av att en väpnad kamp
              återupptas, för man känner, med all rätta, tröghet i framgången
              med att nå den självklara rätten att bestämma över sitt eget territorium.
              Polisario lade ned vapnen, man för en fredlig kamp, man samarbetar
              med FN och man vill ha en folkomröstning. Det är inte ens en gång
              så att man kräver rätten till sitt land, som man enligt folkrätten
              rättmätigt har, av ockupationsmakten Marocko. Man kräver rätten
              att folkomrösta för att få möjligheten att, om folket så bestämmer,
              styra över det land som är Västsahara.
            </seg>
          </u>
          <u xml:id="i-f528c0017c012c7b-660" prev="i-f528c0017c012c7b-656" who="Q4971741">
            <seg xml:id="i-NagqoJNNjpcsy1qFp8uPQa">
              Man samarbetar med FN. Man har gett upp mycket i den senaste
              fredsplan som lades fram, Baker 2-planen, och gjorde stora uppoffringar
              från Polisario. Man tyckte att fred, frihet och bestämmande över
              eget territorium var viktigare.
            </seg>
          </u>
          <u xml:id="i-f528c0017c012c7b-661" prev="i-f528c0017c012c7b-656" who="Q4971741">
            <seg xml:id="i-BaUKDAhcJTADSkiJzJMpCq">
              Det är klart att det på båda sidor av en konflikt finns problem.
              I somras släppte Polisario och Västsahara de sista politiska fångarna
              ur fängelserna i Tindouf i södra Algeriet. Man gör allt, man är
              på väg åt rätt håll, man vill ha fred, frihet och självbestämmande.
              Man gör allt som står i ens makt som ett ockuperat folk, och Marocko
              säger nej.
            </seg>
          </u>
          <u xml:id="i-f528c0017c012c7b-662" prev="i-f528c0017c012c7b-656" who="Q4971741">
            <seg xml:id="i-PbGyL1MBiCp9KwjqqBAd5n">
              FN måste fortsatt enträget arbeta för att skapa en fredlig lösning
              och en möjlighet för folket i Västsahara att folkomrösta om rätten
              till sitt eget land. Vi i vår del av världen, svenska parlamentariker,
              den svenska regeringen och den europeiska unionen, måste fortsatt
              enträget ta upp samtalen, driva på staten Marocko att samarbeta
              med FN och tillåta en folkomröstning. I samarbetsavtal med Europeiska
              unionen finns det klausuler som gör det möjligt. Vi ska peka på
              det och inte tröttna.
            </seg>
          </u>
          <u xml:id="i-f528c0017c012c7b-663" prev="i-f528c0017c012c7b-656" who="Q4971741">
            <seg xml:id="i-LFVYpzdGR3BeEd4boYDgkP">
              Jag vill avslutningsvis, fru talman, ta tillfället vid dagens
              utrikespolitiska debatt i akt och sända en uppmaning till kungadömet
              Marocko, en enkel uppmaning: Samarbeta med FN, sluta ockupationen!
            </seg>
          </u>
          <note type="speaker" xml:id="i-Rn9CRCvaziSBJHadGwiZXd">
            Anf. 90 GÖRAN LINDBLAD (m) replik:
          </note>
          <u xml:id="i-f528c0017c012c7b-664" next="i-f528c0017c012c7b-667" who="Q326524">
            <seg xml:id="i-WAxd7GwTdLQYnc97bnbSm5">
              Fru talman! Repliktiden medger inte den fördjupade debatt vi
              borde ha om Västsahara, Det här är en konflikt där inte allt är
              enkelt eller svart eller vitt. Det finns anledning att göra snabba
              paralleller till situationen i Kosovo, och i båda fallen måste
              konflikten lösas inom FN-systemet.
            </seg>
          </u>
          <u xml:id="i-f528c0017c012c7b-665" prev="i-f528c0017c012c7b-664" who="Q326524">
            <seg xml:id="i-BpnCY7duoyt3P1NnC68fKQ">
              Det har varit två planer som presenterats av Baker, Baker 1 och
              Baker 2, varav den ena förkastades av Marocko och den andra av
              Polisario. Vi har också problem med lägren i Tindouf i Algeriet,
              beroende på att folk som bor där inte kan lämna hur de vill. Om
              någon reser därifrån hålls, som i gamla Sovjetunionen, en del
              av familjen kvar. Det är inte självklart bra att man skickar sina
              ungdomar på utbildning till Kuba.
            </seg>
          </u>
          <u xml:id="i-f528c0017c012c7b-666" prev="i-f528c0017c012c7b-664" who="Q326524">
            <seg xml:id="i-7bkx9H44CPHBu4wE5z96JD">
              Det finns problem, och det är ingen tvekan om att Marocko gick
              in på territoriet efter det att Spanien lämnade det. Det här var
              en av Spaniens kolonier tidigare.
            </seg>
          </u>
          <u xml:id="i-f528c0017c012c7b-667" prev="i-f528c0017c012c7b-664" who="Q326524">
            <seg xml:id="i-7sXvWp7cfSuuHyuetZBXMn">
              Vi skulle behöva, Veronica Palm, en fördjupad debatt om detta.
              Jag är dock alldeles övertygad som att lösningen måste finnas
              inom FN-systemet.
            </seg>
          </u>
          <note type="speaker" xml:id="i-Ummv6cNFNFbYGAGdPRH791">
            Anf. 91 VERONICA PALM (s) replik:
          </note>
          <u xml:id="i-f528c0017c012c7b-668" next="i-f528c0017c012c7b-669" who="Q4971741">
            <seg xml:id="i-PF16YHGL6f6VyvQBCNJA3N">
              Fru talman! Jag vet att det finns ett stort engagemang för frågan
              om ett fritt Västsahara i den här kammaren. Engagemanget har väl
              inte i första hand kommit från den moderata gruppen, men lösningen
              inom FN-systemet tror jag inte att det finns någon oenighet om.
              Där håller jag med Göran Lindblad.
            </seg>
          </u>
          <u xml:id="i-f528c0017c012c7b-669" prev="i-f528c0017c012c7b-668" who="Q4971741">
            <seg xml:id="i-KRPzMGxLTgEhpFkoGffGQS">
              Det jag säger är att det är folket som måste ha rätten att bestämma.
              Det finns massor med problem. Det är klart att det inte är lätt
              att efter 30 års ockupation avgöra vem som äger rätten att delta
              i en folkomröstning. Men vill man, tror och tycker man att det
              är folkens rätt att bestämma måste man enträget inom FN-systemet
              arbeta för möjligheten att en folkomröstning kommer till stånd.
            </seg>
          </u>
          <note type="speaker" xml:id="i-JBKfTCbZF1dpEbAvGwQUeJ">
            Anf. 92 GÖRAN LINDBLAD (m) replik:
          </note>
          <u xml:id="i-f528c0017c012c7b-670" next="i-f528c0017c012c7b-672" who="Q326524">
            <seg xml:id="i-SZfTpMtfqRGY3U53ghFv7q">
              Fru talman! Det där senaste är väldigt viktigt och intressant.
              Det råder stor oenighet om vilka som ska kunna delta. Är man ättling,
              är man inte ättling? Är alla som bor på plats berättigade att
              delta eller inte? Har några flyttat in? Det här är enormt viktiga
              frågor att diskutera.
            </seg>
          </u>
          <u xml:id="i-f528c0017c012c7b-671" prev="i-f528c0017c012c7b-670" who="Q326524">
            <seg xml:id="i-M5DhaK647vjcaFvQE1HFAu">
              Dessutom förhåller det sig så att Marocko också är i en omvandling
              mot en demokratisering, vilket är bra. Däremot kan man säga att
              Polisario fortfarande är präglat av marxistiska förtecken. Det
              gör det lite bekymmersamt för mig att kunna uttala ett stöd för
              en befrielserörelse som i grunden är kommunistisk.
            </seg>
          </u>
          <u xml:id="i-f528c0017c012c7b-672" prev="i-f528c0017c012c7b-670" who="Q326524">
            <seg xml:id="i-MxoJ4MQKbfJMsz32HYNpuz">
              Jag tycker att det man måste se till är att FN lite kraftfullare
              går in. Där har Sverige en roll. Vad tänker Veronica Palm göra
              för att påverka regeringen att inom EU driva FN framför sig för
              att göra Västsahara till en viktig fråga igen? Om jag förstod
              generalsekreteraren rätt har man, liksom när det gäller Cypern,
              lagt den här frågan lite åt sidan.
            </seg>
          </u>
          <note type="speaker" xml:id="i-VNmyYVxeXMnRSo7kdJgsR">
            Anf. 93 VERONICA PALM (s) replik:
          </note>
          <u xml:id="i-f528c0017c012c7b-673" next="i-f528c0017c012c7b-674" who="Q4971741">
            <seg xml:id="i-F9EZDMGxjEKc6zX6B6EHFN">
              Fru talman! Polisario leder ett ockuperat folk, som har varit
              under ockupation i 30 år. Det är klart att det är komplicerat.
              Det är en komplicerad konflikt. Marocko har ett annat läge. Marocko
              är ockupationsmakten. Marocko är, precis som Göran Lindblad säger,
              under omvandling och i en demokratiseringsprocess, och Marocko
              måste ta ett ansvar för att ingå i samarbete med FN.
            </seg>
          </u>
          <u xml:id="i-f528c0017c012c7b-674" prev="i-f528c0017c012c7b-673" who="Q4971741">
            <seg xml:id="i-JisGp4wV975LSdjMPswX9J">
              Precis som Göran Lindblad säger är det vår uppgift, som jag sade
              i mitt anförande också, som svenska och europeiska företrädare
              att ständigt driva på FN. Vi ska ständigt i förhandlingarna påpeka
              de möjligheter vi har i samarbetsavtalen för öppningar att föra
              en diskussion om mänskliga rättigheter och demokrati, ta upp frågan
              om ockupationen och kräva att Marocko ska förhandla. Det är det
              enda vi kräver. Marocko måste ställa upp på ett deltagande inom
              FN-systemet för att få en lösning på konflikten och för att det
              västsahariska folket ska få rätt att bestämma över sitt territorium.
            </seg>
          </u>
          <note type="speaker" xml:id="i-tBGk88zfpRDeC62LocfAV">
            Anf. 94 ANA MARIA NARTI (fp):
          </note>
          <u xml:id="i-f528c0017c012c7b-675" next="i-f528c0017c012c7b-682" who="Q4750415">
            <seg xml:id="i-PkU1gASy6pF2CXRFPPuhgA">
              Fru talman! Gång på gång händer det att vi på tv ser hur människor
              slås blodiga. Vi ser hur demonstrationer urartar och hur byggnader
              med viktiga symboliska funktioner brinner. Vi ser dödsoffer. Varje
              gång upplever vi och har en djup känsla av vanmakt. Det är den
              känslan som jag vill tala om. Jag vill tala om att det finns medel
              som hjälper oss att bekämpa våld och hat i politiken. Det finns
              sådana möjligheter.
            </seg>
          </u>
          <u xml:id="i-f528c0017c012c7b-676" prev="i-f528c0017c012c7b-675" who="Q4750415">
            <seg xml:id="i-9R1ZHyaxwj5FvWq5b4etpg">
              Jag ska börja med en gammal FN-konvention. Den kom till på 60-talet.
              Det är FN-konventionen mot rasism och etnisk diskriminering. Det
              är just en internationell konvention mot hat och våld i politiken.
            </seg>
          </u>
          <u xml:id="i-f528c0017c012c7b-677" prev="i-f528c0017c012c7b-675" who="Q4750415">
            <seg xml:id="i-5JU75SA8Py7PoFpE8iqVFr">
              I dag ser vi att just denna gamla text som har gjort mycket nytta
              i hela världen inte räcker till. Våldet och hatet tar andra gestalter.
              Det är faktiskt inte nya gestalter utan tvärtom mycket gamla gestalter
              som reser sig som vålnader ur graven.
            </seg>
          </u>
          <u xml:id="i-f528c0017c012c7b-678" prev="i-f528c0017c012c7b-675" who="Q4750415">
            <seg xml:id="i-5v9nbHGM8sTHrLkbZzKefm">
              Religiösa krig har funnits i världen under väldigt lång tid.
              Det är bara vi bortskämda västerlänningar som på 60- och 70-talet
              trodde att de var historia fast vi hade Irland under näsan. Den
              enorma blodiga konflikten på Irland hade både sociala och religiösa
              förtecken. Väldigt mycket religiös intolerans piskade hela tiden
              fram hat och våld och krävde nya offer.
            </seg>
          </u>
          <u xml:id="i-f528c0017c012c7b-679" prev="i-f528c0017c012c7b-675" who="Q4750415">
            <seg xml:id="i-T5qNJs5QNzv2XVgVjAPE9M">
              Det finns andra former av våld som vi tittar på och inte fördömer
              så ofta som vi borde. Det finns en våldsromantik i den revolutionära
              traditionen i västvärlden som vi mycket sällan fördömer. Fast
              är verkligen det röda våldet bättre än det svarta? Om vi inte
              accepterar raskrig som begrepp i politiken och det gör vi inte
              varför ska vi acceptera den väpnade klasskampen, det väpnade klasskriget,
              som fredad politik?
            </seg>
          </u>
          <u xml:id="i-f528c0017c012c7b-680" prev="i-f528c0017c012c7b-675" who="Q4750415">
            <seg xml:id="i-KgbDmq3ytmygeNkJHYzvKz">
              Det som jag vill föreslå har jag redan föreslagit tidigare och
              till min största glädje har det gått vidare med mycket små steg
              och det är att konventionen mot rasism och etnisk diskriminering
              ska skrivas om och inbegripa alla former av politik som bygger
              på hat och våld. Det betyder religiös fanatism, oavsett vilken
              sort, ateistisk intolerans och blodig klasskamp. Detta förslag
              gick igenom i Santiago de Chile på ett viktigt möte i Interparlamentariska
              unionen. Interparlamentariska unionen införde i en resolution
              tanken att just denna organisation, som är en av de äldsta i världen,
              ska jobba för att FN ska förändra den gamla konventionen från
              19641965.
            </seg>
          </u>
          <u xml:id="i-f528c0017c012c7b-681" prev="i-f528c0017c012c7b-675" who="Q4750415">
            <seg xml:id="i-QCmyjFpwUJK2vUiVEzBdyU">
              Nu finns också det här målet i mitt partis arbetsprogram, och
              det är jag väldigt nöjd med. Men samtidigt är jag oerhört klar
              och tydlig över att det tar en lång tid att åstadkomma en sådan
              förändring. Men tänk på vad som händer i dag i världen! Vi kan
              inte acceptera en sorts intolerans. Vi har inte längre råd att
              acceptera någon intolerans alls. Det kan kosta väldigt mycket
              blod och väldigt många människoliv. Jag tänker ägna resten av
              mitt liv jag vet att det inte är så långt kvar, men det som finns
              kvar bland annat åt den här tanken: Vi måste stoppa alla former
              av politik som bygger på hat och våld. Vi måste få slut på våldsromantiken
              i politiken. Vi behöver inga martyrer. Demokratin, friheten, de
              mänskliga rättigheterna behöver inte mänskliga offer. Tanken på
              martyrer och mänskliga offer är ett brutalt, grymt, våldsamt uttryck
              för allt möjligt men inte för fred och respekt för människolivet.
            </seg>
          </u>
          <u xml:id="i-f528c0017c012c7b-682" prev="i-f528c0017c012c7b-675" who="Q4750415">
            <seg xml:id="i-3pESLmHH9VaLD7yjRe67wm">
              Innan jag slutar vill jag tala om den form av intolerans som
              jag oftast möter i Sverige och som väldigt få reagerar emot, och
              det är den ateistiska intoleransen. Det finns väldigt många människor
              i Sverige som inte tror på Gud, och det får de mycket väl låta
              bli att göra. Men de tycker sig ha rätt att alltid håna och förödmjuka
              religionens symboler. De tycker sig ha rätt att alltid såra människor
              som tror. Jag undrar varifrån denna besatthet i Sverige kommer.
              Det är en form av intolerans som vi i dag mycket väl vet, ser
              och hör leder till destruktiva handlingar. Är inte det också ett
              uttryck för en annan sorts rasism som tror sig bygga på förnuftet
              men egentligen bara ger utlopp åt hatet?
            </seg>
          </u>
          <note type="speaker" xml:id="i-HTwSDRcUMzdqkifw4XCTgL">
            Anf. 95 ANNELIE ENOCHSON (kd):
          </note>
          <u xml:id="i-f528c0017c012c7b-683" next="i-f528c0017c012c7b-695" who="Q4768959">
            <seg xml:id="i-L8WGecFDtRMZyj2Nrk47JQ">
              Fru talman! Jag vill i mitt anförande ta upp den pågående slavhandeln
              med kvinnokroppar som accelererar varje dag. Det är fruktansvärt
              att över 500 000 kvinnor exploateras, utnyttjas, kränks och förnedras
              runtom i vår värld i dag. Att sälja kvinnokroppar har blivit mer
              lukrativt än att sälja droger.
            </seg>
          </u>
          <u xml:id="i-f528c0017c012c7b-684" prev="i-f528c0017c012c7b-683" who="Q4768959">
            <seg xml:id="i-SJo93j6quBR93FmcHcJWLr">
              Många kvinnor luras att tro att de kan komma bort från en fattig
              och hopplös tillvaro i de gamla öststaterna genom att åka till
              väst med löfte om arbete och höga löner. Kvinnorna luras med att
              de ska få riktiga arbeten, och i stället tvingas de in i denna
              könshandel. Många gånger vet inte kvinnorna var de befinner sig.
              De säljs i ett land och fraktas till ett annat. Genom att föra
              offren över landgränserna kan gärningsmännen utnyttja offrens
              beroendeställning. När de väl kommer till destinationslandet blir
              de berövade sin frihet och sin värdighet. De fråntas sina pass,
              stängs in i lägenheter och tvingas in i prostitution. Jag behöver
              inte säga mer. Vi alla som sitter i denna kammare vet mer än väl
              vilken hemsk, kränkande förnedring detta mänskliga slaveri innebär.
            </seg>
          </u>
          <u xml:id="i-f528c0017c012c7b-685" prev="i-f528c0017c012c7b-683" who="Q4768959">
            <seg xml:id="i-QCh5Cumeeszmx8uR1NkMjF">
              Vi i Västeuropa är medskyldiga i detta sexslaveri. Vi i väst
              är köparna, och utan köpare ingen handel. FN uppskattade 2004
              att människohandeln omsatte 7 miljarder dollar varje år. Priset
              för en kvinna i Europa uppges ligga mellan 4 000 och 20 000 kr.
              Eftersom en kvinna kan utnyttjas till prostitution och sedan säljas
              vidare är hon mycket värdefull för handlarna. Hur kan vi inom
              EU låta denna handel få fortsätta och till och med öka år för
              år?
            </seg>
          </u>
          <u xml:id="i-f528c0017c012c7b-686" prev="i-f528c0017c012c7b-683" who="Q4768959">
            <seg xml:id="i-BhGmMHvGzD1VwP6YAnzumL">
              De som kämpade mot slaveriet på 1800-talet kunde väl aldrig i
              sin vildaste fantasi tro att vi 200 år efter William Wilberforces
              kamp mot slaveriet åter skulle ha det på europeisk mark. Då var
              det en mycket liten grupp människor som bestämde sig för att på
              moraliska grunder ge sig på ett världsomspännande problem, och
              de utmanade därmed gigantiska ekonomiska intressen. Trots att
              deras mål måste ha betraktats som omöjliga att uppnå på 1780-talet,
              lyckades de på 50 år uppnå en totalseger över sina mycket starkare
              motståndare. Jag hoppas att det ska gå fortare än 50 år att bekämpa
              nutidens slaveri. Men då måste vi kraftsamla mycket mer än vad
              vi hitintills har gjort.
            </seg>
          </u>
          <u xml:id="i-f528c0017c012c7b-687" prev="i-f528c0017c012c7b-683" who="Q4768959">
            <seg xml:id="i-V9cvHACKh6rAWGVgsgBKie">
              EU är en viktig aktör i denna kamp mot slaveriet. Här måste utrikesministern
              och majoriteten se till att följande kommer på den utrikespolitiska
              agendan inom EU:
            </seg>
          </u>
          <u xml:id="i-f528c0017c012c7b-688" prev="i-f528c0017c012c7b-683" who="Q4768959">
            <seg xml:id="i-A8PNs11YGDyZFp9jHDqVkz">
              Detta är åtgärder som kan införas redan nu för att minska EU:s
              attraktionskraft för de kriminella slavligor som agerar inom EU.
            </seg>
          </u>
          <u xml:id="i-f528c0017c012c7b-689" prev="i-f528c0017c012c7b-683" who="Q4768959">
            <seg xml:id="i-5ZhbGxHfcTKes5fNgZUXNZ">
              Men långsiktigt måste villkoren för kvinnorna bli bättre i deras
              egna hemländer för att denna handel helt ska kunna upphöra. När
              jag har gått igenom olika rapporter från det amerikanska utrikesdepartementet,
              OSCE, med flera samt talat med många av världens ledande experter
              på människohandel framstår en sak väldigt klar: En grundorsak
              till sexhandeln är brist på jobb. Handel och företagsutveckling
              blir därmed avgörande för att långsiktigt stoppa det nutida slaveriet
              och då speciellt sexslaveriet.
            </seg>
          </u>
          <u xml:id="i-f528c0017c012c7b-690" prev="i-f528c0017c012c7b-683" who="Q4768959">
            <seg xml:id="i-8H4EruuCGdCk3mkSdgsvPL">
              Sverige skulle kunna bli ett föredöme genom att i sitt bistånd
              och demokratiarbete satsa stort på just dessa länder som är ursprungsländer,
              se till att biståndet går till att utveckla företag som tar till
              vara kvinnornas arbetskraft och samarbeta med näringslivet, frivilligorganisationer
              och olika samfund som har verksamhet i dessa länder.
            </seg>
          </u>
          <u xml:id="i-f528c0017c012c7b-691" prev="i-f528c0017c012c7b-683" who="Q4768959">
            <seg xml:id="i-QVtqNp2h6RdDy2Ypd2bCSd">
              OSCE har en avdelning som arbetar med människohandel, och det
              är viktigt att de får ett ökat stöd för att kunna bli mer effektiva
              i sin handläggning. Det är viktigt att OSCE arbetar mera praktiskt
              inriktat och ger de goda exemplen.
            </seg>
          </u>
          <u xml:id="i-f528c0017c012c7b-692" prev="i-f528c0017c012c7b-683" who="Q4768959">
            <seg xml:id="i-5miKJeDPSVLEzmaDwuLCJ8">
              Herr talman! Sexslaveriet kan pågå i vår värld på grund av dåliga
              och omoraliska värderingar. När en kvinnas kropp reduceras till
              en handelsvara är alla värderingar om människan som en skapad,
              unik person på väg nedför ett starkt sluttande plan, som bara
              kan sluta i ett totalt värde -löst samhälle, ett samhälle utan
              några värden. För att effektivt och långsiktigt bekämpa sexslaveriet
              måste man arbeta också med värderingar.
            </seg>
          </u>
          <u xml:id="i-f528c0017c012c7b-693" prev="i-f528c0017c012c7b-683" who="Q4768959">
            <seg xml:id="i-PdKbgh2vuB9PtjWHGoE7CM">
              Långsiktigt kan problemet med sexköp endast angripas genom en
              grundläggande diskussion i familjen, i skolan och på arbetsplatserna
              kring värden, etik och mänskliga rättigheter. Kristdemokraterna
              menar att den etik som huvudsakligen förvaltats och utvecklats
              i den kristna idétraditionen måste få en betydligt mer framskjuten
              plats i samhällsdebatten. Om inte etiken återupprättas och stärks
              i människors handlande kommer hårdare regler eller lagstiftning
              inte att ge effekt. Därför måste etiken, samhällets gemensamma
              värdegrund, diskuteras och lyftas fram i ett långsiktigt perspektiv.
              Gemensamt omfattade etiska värderingar är också en förutsättning
              för att demokratin ska fungera. Inte minst gäller detta alla människors
              lika värde.
            </seg>
          </u>
          <u xml:id="i-f528c0017c012c7b-694" prev="i-f528c0017c012c7b-683" who="Q4768959">
            <seg xml:id="i-XAsniqxZ3nwsVmgkXqhuNA">
              Men varje diskussion eller dialog blir meningslös om det inte
              hos de diskuterande finns ett gemensamt etiskt minimum, en gemensam
              uppsättning värden och värderingar. Men om ingen bryr sig om att
              utkristallisera och diskutera och förklara detta minimum är risken
              uppenbar att det faller i glömska och ersätts av ett moraliskt
              gungfly. Det skulle därför behövas en värdekommission efter den
              modell som man använt i Norge för att just diskutera olika värden
              och etik.
            </seg>
          </u>
          <u xml:id="i-f528c0017c012c7b-695" prev="i-f528c0017c012c7b-683" who="Q4768959">
            <seg xml:id="i-BGQoNrKoJ134yCDii99igy">
              Utrikesministern sade i sitt tal tidigare i dag att när Sverige
              nu är ordförande för Östersjöstaternas råd kommer regeringen att
              prioritera kampen mot organiserad brottslighet och människohandel,
              som drabbar alltfler kvinnor och barn. Jag skulle önska att regeringen
              också tog chansen och under detta år tillsatte en värdekommission
              för att vitalisera det etiska samtalet bland alla Östersjöstaterna
              och i vårt eget land. Det skulle minska sexslaveriets fortsatta
              existens och vara början på slutet för denna avskyvärda handel.
            </seg>
          </u>
          <note type="speaker" xml:id="i-Vhz3NPACTL4Am2ZPYWNYuG">
            Anf. 96 KALLE LARSSON (v):
          </note>
          <u xml:id="i-f528c0017c012c7b-696" next="i-f528c0017c012c7b-711" who="Q5937876">
            <seg xml:id="i-DvKAMrAvAgd1uWCLkZVsWq">
              Herr talman! Så långt har det varit en spännande debatt att följa
              här i kammaren, via tv-apparaten på sitt kontor eller hemma under
              de första timmarna. Man har kunnat ta del av vad ett antal ledamöter,
              företrädare för olika partier, har sagt som vill ställa sig på
              Danmarks sida i den diskussion vi har haft de senaste veckorna.
              Det är ett fascinerande ställningstagande, och oklart vad det
              betyder. Man har fått höra företrädare för Folkpartiet som tycker
              att vi borde gå in i Nato. Det är visserligen en känd ståndpunkt,
              men likväl ett exempel ytterligare en gång på att det finns de
              som hellre bygger militärallianser än river ned dem.
            </seg>
          </u>
          <u xml:id="i-f528c0017c012c7b-697" prev="i-f528c0017c012c7b-696" who="Q5937876">
            <seg xml:id="i-75xfhtJqL7m8qwuXJXHikp">
              Jag tänkte börja i en lite annan ända, nämligen att försöka se
              på världen med de ögon som en flykting har som söker sig till
              vårt land. Det kan handla om människor som kommer från olika delar
              av världen men som söker sig till Sverige i hopp om att här finna
              en fristad undan förföljelse.
            </seg>
          </u>
          <u xml:id="i-f528c0017c012c7b-698" prev="i-f528c0017c012c7b-696" who="Q5937876">
            <seg xml:id="i-WHWb3s7oZwi9eafWKgWw3r">
              Vi vet i dag att människor flyr från Iran till Sverige, från
              en auktoritär, odemokratisk regim, som begår systematiska övergrepp
              mot de mänskliga rättigheterna, inte minst mot kvinnors rättigheter
              till sin egen kropp och till att ha en egen försörjning. Nu senast
              var exemplet att över 1 000 personer fängslades därför att de
              ville organisera sig fackligt, därför att de protesterade mot
              att man i kollektivtrafiken i Teheran till exempel skulle låta
              kvinnor gå på i bakdörren och män gå på i framdörren. För detta
              fängslas man i världen i dag.
            </seg>
          </u>
          <u xml:id="i-f528c0017c012c7b-699" prev="i-f528c0017c012c7b-696" who="Q5937876">
            <seg xml:id="i-7DTyPcWAU4YguuGUirHRbr">
              Människor flyr hit från Palestina, från den israeliska ockupation
              som sker i strid mot folkrätten. De flyr från ett murbygge som
              inte står den gamla hatade Berlinmuren långt efter. De flyr från
              apartheidlagar, från återkommande misshandel och trakasserier,
              från rättsövergrepp och från missiler och raketer riktade mot
              civilbefolkningen.
            </seg>
          </u>
          <u xml:id="i-f528c0017c012c7b-700" prev="i-f528c0017c012c7b-696" who="Q5937876">
            <seg xml:id="i-4AMJhRKZyWjS1L57G4rMRt">
              Människor flyr från Etiopien, ett land där regimen har mött protester
              och anklagelser om valfusk med kulor och med övervåld, där yttrandefriheten
              är beskuren för den som inte säger det som regimen önskar. Den
              militära upptrappningen riktas också mot ett annat land som människor
              tvingas fly från, Eritrea, och i båda dessa länder används den
              som en ursäkt för att ytterligare förtrycka sina egna befolkningar.
            </seg>
          </u>
          <u xml:id="i-f528c0017c012c7b-701" prev="i-f528c0017c012c7b-696" who="Q5937876">
            <seg xml:id="i-T1KYWBGgCvQu4iACLmpj5w">
              En och annan flyr också från Nepal, ett för många bortglömt land
              men där den absoluta kungamakten hindrar demokratin. Sedan ett
              år tillbaka är yttrandefriheten beskuren och tusentals människor,
              politiska aktivister och människorättsaktivister fängslade. Det
              är ett land där såväl den maoistiska gerillan som regimen i praktiken
              för krig mot sin egen befolkning och där behovet av ett tydligt
              ställningstagande till stöd för demokratirörelsen är oerhört viktigt
              från omvärlden, också från Sverige.
            </seg>
          </u>
          <u xml:id="i-f528c0017c012c7b-702" prev="i-f528c0017c012c7b-696" who="Q5937876">
            <seg xml:id="i-9Cxm3wqCkUGkBpPoxWcuVb">
              Det här är några exempel. Människor flyr förstås till Sverige
              också från många andra delar av världen, från en sönderfallande
              statsapparat i Somalia, från förtryck och förföljelse i Kina,
              Syrien, Libanon, Tjetjenien, Colombia många länder kan läggas
              till denna lista.
            </seg>
          </u>
          <u xml:id="i-f528c0017c012c7b-703" prev="i-f528c0017c012c7b-696" who="Q5937876">
            <seg xml:id="i-TiXW2ca4LMoMWDFUikNv4f">
              Det handlar om olika öden och erfarenheter, olika berättelser,
              men bland dem jag möter som flytt till vårt land och det är ganska
              många vid det här laget är man ganska överens om en sak. Den syn
              som utrikesministern här i dag gjorde sig till taleskvinna för
              stämmer ganska dåligt med verkligheten. Vi fick höra: Vi fortsätter
              arbeta för en ambitiös europeisk flyktingpolitik baserad på asylrätten.
            </seg>
          </u>
          <u xml:id="i-f528c0017c012c7b-704" prev="i-f528c0017c012c7b-696" who="Q5937876">
            <seg xml:id="i-4WWLjVJZYu4G4tht9rPsvk">
              Alltför många kan vittna om kränkande behandling i Europas länder,
              också i Sverige, för att den bilden ska kunna vara sann. Alltför
              många män och kvinnor sänds tillbaka till krig, tortyr och förföljelse
              för att orden om en flyktingpolitik baserad på asylrätten ska
              vara verkliga i Sverige i dag.
            </seg>
          </u>
          <u xml:id="i-f528c0017c012c7b-705" prev="i-f528c0017c012c7b-696" who="Q5937876">
            <seg xml:id="i-EjTeSBofyxQL5VQzuqrqp4">
              Herr talman! Samtidigt som man ser detta svält, armod, krig,
              förödelse är det viktigt att också kunna se ljuspunkter, framgångar,
              steg i rätt riktning. Just nu räcker det med att rikta blicken
              mot Latinamerika. I land efter land har där folkliga rörelser
              inlett omvandlingen av det som har kallats USA:s bakgård till
              en region där framtidstro och folkligt deltagande råder.
            </seg>
          </u>
          <u xml:id="i-f528c0017c012c7b-706" prev="i-f528c0017c012c7b-696" who="Q5937876">
            <seg xml:id="i-KeynEiiigXTv3MnrjCsM9y">
              I Brasilien, Chile, Bolivia och Venezuela är det ganska uppenbart
              att vi har föregångare. Latinamerika visar i många avseenden vägen.
            </seg>
          </u>
          <u xml:id="i-f528c0017c012c7b-707" prev="i-f528c0017c012c7b-696" who="Q5937876">
            <seg xml:id="i-49oi7TSdmiUmakaRxAURpw">
              Herr talman! Our enemies are innovative and resourceful, and
              so are we. They never stop thinking about new ways to harm our
              country and our people, and neither do we. På svenska: Våra fiender
              är uppfinningsrika och resursstarka, och det är vi också. De upphör
              aldrig att tänka ut nya sätt att skada vårt land och vårt folk,
              och det gör inte vi heller.
            </seg>
          </u>
          <u xml:id="i-f528c0017c012c7b-708" prev="i-f528c0017c012c7b-696" who="Q5937876">
            <seg xml:id="i-FYLxfvpPVhzwa1ytefERa8">
              Han visste inte, George W. Bush, hur rätt han hade när han sade
              så fel. För det vi nu ser är att genom sitt så kallade krig mot
              terrorismen göder USA just de krafter man påstår sig vilja bekämpa,
              och man trampar på de rättigheter man säger sig vilja försvara.
              Vi har sett hemliga fängelser och flygtransporter genom Europa.
              Vi ser återkommande rapporter om tortyr, vittnesbörd om att USA
              i olika delar av världen har utsatt människor för hemska handlingar.
              Vi ser frysta tillgångar för personer som anklagas för terrorism
              men utan att någon rättegång sker. Vi vet vad som hände i Abu
              Ghraib, och vi känner till Guantánamo. Vi ser fler och fler bilder
              och hör fler och fler berättelser, nu senast den om engelska soldater
              som misshandlade tonåringar i Irak.
            </seg>
          </u>
          <u xml:id="i-f528c0017c012c7b-709" prev="i-f528c0017c012c7b-696" who="Q5937876">
            <seg xml:id="i-N4ZKfdruXeP95NWDLVX9LG">
              Vad är det egentligen för budskap man sänder ut? Vi tänker ockupera
              era länder så att ni lär er frihet och demokrati. Vi tänker tortera
              er så att ni in på bara skinnet förstår hur fel det är med tortyr.
              Vi tänker döda er för att personer ni inte har något annat än
              hudfärg gemensamt med begått terrorhandlingar så att ni får se
              hur viktigt det är med individuell frihet och rättssäkerhet.
            </seg>
          </u>
          <u xml:id="i-f528c0017c012c7b-710" prev="i-f528c0017c012c7b-696" who="Q5937876">
            <seg xml:id="i-6dRYAf4poSBGBB8bFvuGmo">
              Herr talman! Många har i dag också talat om de händelser som
              följt på publiceringen av nidbilderna av profeten Muhammed. För
              att inte ta alltför mycket av kammarens tid vill jag i det sammanhanget
              bara uppmärksamma kammaren och dem som eventuellt läser protokollet
              på ett gemensamt upprop som ledamöter för Socialdemokraterna,
              Miljöpartiet och Vänsterpartiet har undertecknat och som var och
              en kan underteckna på respektera.org. Tusen personer har snart
              gjort det och ett stort antal organisationer och partier. Jag
              tror att avslutningen i det uppropet säger det som behöver sägas:
            </seg>
          </u>
          <u xml:id="i-f528c0017c012c7b-711" prev="i-f528c0017c012c7b-696" who="Q5937876">
            <seg xml:id="i-C8FJyCa7LjjF6qvFDr32Nw">
              Vi tar kampen för människovärdet. Vi tar avstånd från alla krafter,
              såväl främlingsfientliga som våldsförhärligande, som exploaterar
              den situation som uppkommit. Försoning kan nås genom att vi använder
              våra demokratiska fri- och rättigheter till att bekämpa rasism
              och intolerans.
            </seg>
          </u>
          <note type="speaker" xml:id="i-W4DpkeZB6WkgEeXofHPrQ6">
            Anf. 97 ROSITA RUNEGRUND (kd) replik:
          </note>
          <u xml:id="i-f528c0017c012c7b-712" who="Q4975896">
            <seg xml:id="i-RDF5SDkPpGBG3S6ZjvtEEg">
              Herr talman! Det är intressant att höra Kalle Larsson lyriska
              bedömning när det gäller Latinamerika, att framtidstro och folkligt
              deltagande värdesätts så pass mycket. Då är min fråga till Kalle
              Larsson hur han ser på befolkningen på Castros Kuba, deras möjligheter,
              framtidstro och folkligt deltagande.
            </seg>
          </u>
          <note type="speaker" xml:id="i-27FTcbA9H4d3JfUgKF4wfQ">
            Anf. 98 KALLE LARSSON (v) replik:
          </note>
          <u xml:id="i-f528c0017c012c7b-713" next="i-f528c0017c012c7b-715" who="Q5937876">
            <seg xml:id="i-M3Cx3rkhNmKZr4yUgq2Gbp">
              Herr talman! Frågan är inte oväntad. Det verkar som om den enda
              punkt av kritik och ifrågasättande som över huvud taget riktas
              från borgerligt håll mot Vänsterpartiet, i stor utsträckning faktiskt
              också mot Socialdemokraterna, ibland mot Miljöpartiet, är just:
              Ni kanske har rätt i allt det där andra, men hur är det egentligen
              på Kuba? Kan de ha någon framtidstro?
            </seg>
          </u>
          <u xml:id="i-f528c0017c012c7b-714" prev="i-f528c0017c012c7b-713" who="Q5937876">
            <seg xml:id="i-Scmv4RxjMc7h9umQ2nFFYx">
              De har ett utbildningssystem som överträffar de flesta andra
              latinamerikanska länders. De har en sjukvård som också gör det.
              Så visst kan man i det avseendet känna en framtidstro. Fler spädbarn
              överlever på Kuba än i jämförbara länder. Det skapar en viss möjlighet
              till en framtid i alla fall.
            </seg>
          </u>
          <u xml:id="i-f528c0017c012c7b-715" prev="i-f528c0017c012c7b-713" who="Q5937876">
            <seg xml:id="i-CWfrDPU64nnbXxsYmwv3gp">
              Men visst behövs också på Kuba demokratiska fri- och rättigheter,
              organisationsfrihet, yttrandefrihet, rätten att välja mellan olika
              partier, att välja den väg som folk faktiskt gemensamt vill välja.
              Man kan ha två tankar i huvudet samtidigt.
            </seg>
          </u>
          <note type="speaker" xml:id="i-NUF4yXS6kh9VkrYD7RR3oj">
            Anf. 99 ROSITA RUNEGRUND (kd) replik:
          </note>
          <u xml:id="i-f528c0017c012c7b-716" next="i-f528c0017c012c7b-717" who="Q4975896">
            <seg xml:id="i-7N7FY8B27JEApXtrvDTePb">
              Herr talman! Kalle Larsson, jag har varit på Kuba. Så jag vet
              vad jag pratar om. Jag har också nyss varit i Latinamerika.
            </seg>
          </u>
          <u xml:id="i-f528c0017c012c7b-717" prev="i-f528c0017c012c7b-716" who="Q4975896">
            <seg xml:id="i-XRSm9LsmbqLTyQu83x98JW">
              Är Kalle Larsson beredd att kämpa för den kubanska befolkningens
              folkliga deltagande, för en opposition som vill ha fri- och rättigheter?
              Är Kalle Larsson villig att jobba för de människorna på Kuba?
              Kan Kalle Larsson säga att han kommer att stödja den opposition
              som gör sig gällande på Kuba i dag?
            </seg>
          </u>
          <note type="speaker" xml:id="i-QwE47Gcqant6evZPHjTytA">
            Anf. 100 KALLE LARSSON (v) replik:
          </note>
          <u xml:id="i-f528c0017c012c7b-718" who="Q5937876">
            <seg xml:id="i-JLDMSuf8oDwz3mXPmkynjv">
              Herr talman! Att i luddiga och vinglande ordalag tala om den
              opposition som finns på Kuba är att vara alltför grovhuggen i
              sin argumentation. Jag stöder alla människors rätt att yttra sig
              fritt, oberoende av om de lever som irakier i ett ockuperat Irak
              eller om de lever på Kuba. Jag stöder rätten att yttra sig fritt
              och att välja sina företrädare, oavsett om det är i Sverige, på
              Kuba, i Colombia eller någon annanstans. Jag ställer mig gärna
              på den sida som vill strida för detta. Jag förväntar mig att vid
              min sida, axel mot axel, finna Rosita Runegrund i striden för
              demokrati och mot våld i Colombia, i kamp mot ockupationen av
              Irak och Afghanistan, i strid mot den folkrättsvidriga ockupationen
              av de palestinska områdena. Den dagen står vi enade. Vi får se
              när det sker.
            </seg>
          </u>
          <note type="speaker" xml:id="i-5SaQQwn67rZQWR5BBfcUM6">
            Anf. 101 ULF HOLM (mp):
          </note>
          <u xml:id="i-f528c0017c012c7b-719" next="i-f528c0017c012c7b-730" who="Q520956">
            <seg xml:id="i-EUJJcRryiaAaGGwhRSYzAL">
              Herr talman! Jag är en av de sista i den här debatten, så det
              mesta har väl sagts. Men jag ska försöka att säga några saker
              en gång till eller kanske för första gången.
            </seg>
          </u>
          <u xml:id="i-f528c0017c012c7b-720" prev="i-f528c0017c012c7b-719" who="Q520956">
            <seg xml:id="i-D5vmne5uJZ23KxtSsdRnTA">
              Mycket har sagts i den här debatten. I regeringens utrikespolitiska
              förklaring står väldigt mycket. Det är väl inte allt jag gillar.
              Jämställdhetsfrågorna är bra, att regeringen jobbar tydligt med
              fattigdomsbekämpning och att biståndet, som Miljöpartiet ligger
              bakom tillsammans med Socialdemokraterna och Vänstern, har höjts
              till 1 % är bra.
            </seg>
          </u>
          <u xml:id="i-f528c0017c012c7b-721" prev="i-f528c0017c012c7b-719" who="Q520956">
            <seg xml:id="i-JrzqSEsiQdqxmDqdU2A1gy">
              Samtidigt finns det delar i det här där jag tycker att man pratar
              tystare. Sverige bestämmer faktiskt inte sin utrikespolitik själv.
              Vi är till stora delar i de viktiga frågorna bundna av EU-medlemskapet.
              Den politik som EU för fram på utrikespolitiska områden ska vi
              följa. Det är inget som jag tycker är särskilt bra. I vissa fall
              finns det säkert jättegoda exempel där vi kan ha en stödjande
              funktion och har samma mål, men i väldigt många utrikespolitiska
              frågor har vissa länder särskilda intressen av vissa länder och
              vissa konflikter. Jag tror inte att det är bra att vi har ett
              fördjupat utrikespolitiskt samarbete med EU, utan vi ska ha en
              självständig utrikespolitik.
            </seg>
          </u>
          <u xml:id="i-f528c0017c012c7b-722" prev="i-f528c0017c012c7b-719" who="Q520956">
            <seg xml:id="i-8AMBy7oVtN75yLPtF4DJyi">
              Jämställdheten berörde jag som kortast. Jag tycker det är bra,
              jag tycker det är viktigt att vi fortsätter att vara drivande
              i de frågorna när det gäller samarbete med andra länder, är det
              goda föredömet och lyfter upp de här frågorna ytterligare. Det
              är A och O.
            </seg>
          </u>
          <u xml:id="i-f528c0017c012c7b-723" prev="i-f528c0017c012c7b-719" who="Q520956">
            <seg xml:id="i-JcZ9wMtLc3T6iD12Ya9dFR">
              En annan paradfråga för Sverige som jag tyvärr saknat mycket
              i den här debatten är HBT-frågorna, frågan om homosexuellas, bisexuellas
              och transpersoners rättigheter. Det är en fråga som Sverige borde
              driva mer aktivt, inte för att bestämma över hur andra länder
              ska ha sin lagstiftning utan för att visa på HBT-kompetens, att
              det är en mänsklig rättighet att ha rätt till sin sexuella läggning
              och vara ett föredöme ute i världen i de här frågorna. Det är
              väldigt viktigt.
            </seg>
          </u>
          <u xml:id="i-f528c0017c012c7b-724" prev="i-f528c0017c012c7b-719" who="Q520956">
            <seg xml:id="i-TzBKFCJjxCV5NgEWwE9ae9">
              Vi vet tyvärr att det finns personer som sökt asyl i Sverige
              som Sverige bara skickar tillbaka utan att ha kompetensen att
              avgöra hur lagstiftningen ser ut i det landet. Man säger bara:
              Bara ni håller er inomhus och inte säger någonting är det väl
              okej att vara homosexuell i X-land. Det räcker inte. Det duger
              inte. Sverige ska ha en generös asylpolitik när det gäller HBT-personer
              samtidigt som vi ska bedriva en aktiv politik för att påtala för
              andra länder att det är en mänsklig rättighet att få älska den
              man vill. Jag önskar att utrikesministern var mycket tydligare
              i de här frågorna.
            </seg>
          </u>
          <u xml:id="i-f528c0017c012c7b-725" prev="i-f528c0017c012c7b-719" who="Q520956">
            <seg xml:id="i-4YLcfPMYdsFyiP4WMszrdT">
              För att då gå in på enskilda länder tycker jag att det är bra
              att regeringen lyfter fram Asienpolitiken. Jag har personliga
              intressen i Indien, och där saknar jag tyvärr en särskild formulering.
              Indien är ju ett av de större länder som verkligen kommit upp
              sig de senaste åren. Den vanliga bilden av Indien är ett stort,
              fattigt land där det bara är elände, men det finns ju en annan
              sida också. Den ekonomiska utvecklingen i Indien har gått jättesnabbt.
              Analfabetismen minskar, läskunnigheten ökar, fler får jobb och
              så vidare.
            </seg>
          </u>
          <u xml:id="i-f528c0017c012c7b-726" prev="i-f528c0017c012c7b-719" who="Q520956">
            <seg xml:id="i-Hty5Qfcp4UFXFQnJpT4Qn1">
              Det finns dock en baksida, och det är miljöproblemen. Dessa ökar
              i Indien minst lika mycket som den ekonomiska tillväxten. Där
              bör Sverige vara ett föregångsland. Med en aktiv export av miljöteknik
              till Indien skulle vi kunna bistå och hjälpa till så att de inte
              gör samma misstag som vi i västvärlden har gjort när det gäller
              att bygga ett samhälle. Den politiken tror jag att vi skulle behöva
              utveckla mycket mer, inte bara beträffande IT-strategi som verkar
              vara regeringens enda intresse när det gäller Indien.
            </seg>
          </u>
          <u xml:id="i-f528c0017c012c7b-727" prev="i-f528c0017c012c7b-719" who="Q520956">
            <seg xml:id="i-CodfPNU3izghhKdJhvsNXC">
              Jag är också glad över att det nu ska bildas en vänskapsförening
              med Indien i riksdagen. Tydligen ska man ha sitt första möte i
              dag med Indiens Sverigeambassadör. Det tror jag är väldigt bra
              och viktigt.
            </seg>
          </u>
          <u xml:id="i-f528c0017c012c7b-728" prev="i-f528c0017c012c7b-719" who="Q520956">
            <seg xml:id="i-7qGC2h3SCDCaAa7LkK15aQ">
              När jag talar om Indien vill jag också särskilt lyfta upp frågorna
              om de mänskliga rättigheterna och HBT-frågorna. Mänskliga rättigheter
              bryts det tyvärr alltför ofta mot i Indien, och HBT-frågorna lyser
              med sin frånvaro. Jag har för mig att Indien är ett av de få länder
              där homosexualitet är förbjuden i lag. Deras högsta domstol skärpte
              också förra året, tror jag det var, regelverket kring detta vilket
              avsevärt har försvårat situationen för dessa personer i Indien.
            </seg>
          </u>
          <u xml:id="i-f528c0017c012c7b-729" prev="i-f528c0017c012c7b-719" who="Q520956">
            <seg xml:id="i-AtnQo8BmoP3Wq2JgmPLKyG">
              Det andra landet jag vill uppehålla mig kring är Maldiverna,
              ett mycket litet land som regeringen i sin Asienstrategi glömde
              att ens nämna att det fanns. Det är dock inte ointressant för
              det. Rätt många svenskar åker till Maldiverna för att semestra.
              Samtidigt ska man betänka att Maldiverna är ett land där det inte
              finns mänskliga rättigheter. Politiska partier är i princip förbjudna
              och motarbetas. Jag ställde en fråga om detta till utrikesministern
              förra året och påtalade att regeringen borde lyfta upp frågan
              om demokratiseringsprocessen på Maldiverna så att denna kan förbättras.
              Utrikesministern tycks dock hittills inte ha agerat i den frågan
              utan bara sagt att man följer utvecklingen. Jag tycker inte att
              det duger riktigt. Jag vet att EU-parlamentet har uttalat sig
              om att göra någonting. Jag vet också att det i det engelska parlamentet
              till och med har höjts röster för en bojkott mot Maldiverna, mot
              att åka dit och att köpa produkter därifrån, på grund av att politiska
              motståndare fängslas, torteras och inte får verka i en demokratisk
              process i landet. Maldiverna har inte heller skrivit under FN-konventionen
              om tortyr, vilket gör att detta tyvärr tycks förekomma alltför
              mycket.
            </seg>
          </u>
          <u xml:id="i-f528c0017c012c7b-730" prev="i-f528c0017c012c7b-719" who="Q520956">
            <seg xml:id="i-BQgijUYVxNxP74waGCXTiG">
              Sverige bör aktivt stödja demokratiseringsprocessen på Maldiverna
              och arbeta hårdare med de frågorna. Samtidigt ska det sägas att
              Maldiverna har varit väldigt aktivt i FN i en för Miljöpartiet
              viktig fråga, nämligen klimatfrågan. Maldiverna inser ju att de
              kommer att sjunka under vattenytan om några år om västvärlden
              fortsätter att släppa ut mer koldioxid och så vidare. De har alltså
              börjat agera i FN för att väcka västvärldens medvetande om att
              något måste göras, annars kommer hela Maldiverna att drunkna om
              några år. Där har Sverige en allierad i FN för att bedriva en
              aktiv klimatpolitik. Det bör vi utnyttja, samtidigt som vi påtalar
              bristen på mänskliga rättigheter på Maldiverna.
            </seg>
          </u>
          <note type="speaker" xml:id="i-BAQZXVEHyzcFhydbrD9WaZ">
            Anf. 102 CARINA HÄGG (s) replik:
          </note>
          <u xml:id="i-f528c0017c012c7b-731" next="i-f528c0017c012c7b-732" who="Q3374704">
            <seg xml:id="i-4oUsJQs2H51Gct5jQxmkiV">
              Herr talman! Jag ska inte polemisera mot Ulf Holm, men jag vill
              ändå ta upp en fråga eftersom du nämnde den på det sätt du gjorde.
              Du menade att HBT-frågorna, som jag menar är en del av SRHR-frågorna,
              inte har berörts i kammaren under den här dagen, vilket är grundligt
              fel. En av de kanske tydligaste debatterna har handlat just om
              det frågeområdet. Men eftersom du lyfter fram HBT-delen och säger
              att det finns brister och att du förväntar dig mycket mer av tydlighet,
              klarhet och åtgärder vill jag fråga: Vad är det du saknar och
              skulle vilja tillföra i den nuvarande SRHR-policy som finns?
            </seg>
          </u>
          <u xml:id="i-f528c0017c012c7b-732" prev="i-f528c0017c012c7b-731" who="Q3374704">
            <seg xml:id="i-UUsYUAKy3dhFAMoQgBphZC">
              Jag tycker att det är viktigt att vi får ett konkret ställningstagande
              från Miljöpartiet om vad man inte är nöjd med i dagens politik
              och inte bara dessa allmänna ordalag. När det gäller problem i
              olika länder vet vi rätt klart hur det ser ut, men vad förväntar
              du dig mer av Sverige som i dag inte finns formulerat i den policy
              som vi så nyligen har antagit?
            </seg>
          </u>
          <note type="speaker" xml:id="i-NUsELswkg5Snm5qmKeAuWe">
            Anf. 103 ULF HOLM (mp) replik:
          </note>
          <u xml:id="i-f528c0017c012c7b-733" next="i-f528c0017c012c7b-734" who="Q520956">
            <seg xml:id="i-Wppw98wmHbAEBLagUpRFom">
              Herr talman! Jag ber om ursäkt om jag har missat den debatten.
              Det är bra om detta har debatterats här, men då har jag väl suttit
              i möte under just den perioden. Jag har inte följt hela debatten.
              Då ber jag om ursäkt och är i så fall väldigt nöjd över att frågan
              har debatterats ordentligt.
            </seg>
          </u>
          <u xml:id="i-f528c0017c012c7b-734" prev="i-f528c0017c012c7b-733" who="Q520956">
            <seg xml:id="i-2XHSCdg2Q3si5Haa1eCbnK">
              Det jag saknar är framför allt kompetensen och att vi i internationella
              forum lyfter upp de här frågorna mycket mer än vad som görs i
              dag. När jag har varit ute i olika länder i delegationer och sådant
              har jag känt att man inte riktigt vill lyfta upp och diskutera
              de här frågorna. Man tycker att det är lite känsligt. Så har till
              exempel skett när jag varit i Indien. Då har det varit lite känsligt:
              Vi behöver inte prata om det där, du vet. Här finns ju lagar.
              Jag tycker inte att det ska hindra oss från att lyfta upp en sådan
              här frågeproblematik, till exempel om det skulle beröra svenska
              medborgare.
            </seg>
          </u>
          <note type="speaker" xml:id="i-A67uk7CevfWbmrBBeKusT4">
            Anf. 104 CARINA HÄGG (s) replik:
          </note>
          <u xml:id="i-f528c0017c012c7b-735" next="i-f528c0017c012c7b-739" who="Q3374704">
            <seg xml:id="i-NAx9QjWhs58XnXs1hZWmWY">
              Herr talman! Jag tror att det är jätteviktigt att fler än i dag
              tar upp och lyfter fram de här frågorna även om de är känsliga.
            </seg>
          </u>
          <u xml:id="i-f528c0017c012c7b-736" prev="i-f528c0017c012c7b-735" who="Q3374704">
            <seg xml:id="i-WDdV3BJRPZ71EHYLmxW6hF">
              Jag vill citera ur den policy jag talar om:
            </seg>
          </u>
          <u xml:id="i-f528c0017c012c7b-737" prev="i-f528c0017c012c7b-735" who="Q3374704">
            <seg xml:id="i-D5GnL9vYKx4AJFkqHn1Rk7">
              Sverige ska höja kompetensen om sexuell läggning och könsidentiteter
              i Sveriges internationella arbete och på så sätt motverka att
              arbetet med SRHR automatiskt utgår från att alla människor är
              heterosexuella.
            </seg>
          </u>
          <u xml:id="i-f528c0017c012c7b-738" prev="i-f528c0017c012c7b-735" who="Q3374704">
            <seg xml:id="i-WofzSYF7DsopQs8LxF3DcV">
              Sverige ska fortsätta verka för att diskriminering mot HBT-personer
              uppmärksammas som kränkningar av mänskliga rättigheter.
            </seg>
          </u>
          <u xml:id="i-f528c0017c012c7b-739" prev="i-f528c0017c012c7b-735" who="Q3374704">
            <seg xml:id="i-Eo6PcDHLhJg9vg6CxMsd4y">
              Här står ganska mycket ganska tydligt. Därför är det viktigt
              att veta: Vad är det Miljöpartiet tycker att vi kan göra mer?
              Detta händer ju inte över en natt. Vi bestämmer inte utvecklingen
              själva, utan den beror också på landet och vad man har för lagstiftning.
              Vi har under dagen kunnat ta del av skrämmande uttalanden från
              en religiös ledare i Ryssland som tycker att man ska slå människor
              som öppet går ut och deklarerar sin sexuella läggning. Du har
              refererat till situationen i Indien, och det finns många andra
              länder där vi kan peka på missförhållanden. Men vad är det mer
              du förväntar dig av Sverige och från oss socialdemokrater i den
              här frågan?
            </seg>
          </u>
          <note type="speaker" xml:id="i-AcGCuFuUa7Qh3Dh7WH9NTz">
            Anf. 105 ULF HOLM (mp) replik:
          </note>
          <u xml:id="i-f528c0017c012c7b-740" next="i-f528c0017c012c7b-741" who="Q520956">
            <seg xml:id="i-EefvGMNmXRgTP3etis4p4R">
              Herr talman! Det handlar inte om själva orden i policyn. Orden
              är jättebra. Det som alltid ska uppmärksammas är att frågorna
              lyfts upp i fler sammanhang, och det är detta jag saknar att vi
              gör på ett tydligt och ordentligt sätt.
            </seg>
          </u>
          <u xml:id="i-f528c0017c012c7b-741" prev="i-f528c0017c012c7b-740" who="Q520956">
            <seg xml:id="i-SEooX31Ztu37c5CtEytF9e">
              Jag tror egentligen att Carina Hägg och jag har exakt samma uppfattning
              här och driver dessa frågor så mycket vi kan. Dock gäller det
              för oss två som enskilda individer att påverka fler att lyfta
              upp frågorna så att inte bara vi två gör det utan att fler gör
              det. Det tror jag är det viktiga, och där tror jag att vi kan
              vara ganska överens. Jag tror att det är bra om både Carina Hägg
              och jag väljer att lyfta upp de här frågorna ännu mer än vad vi
              gör i dag. Då tror jag att vi har vunnit mycket.
            </seg>
          </u>
          <note type="speaker" xml:id="i-8QauB7rv7XCrcXCDL3pqzW">
            Anf. 106 GÖRAN LINDBLAD (m) replik:
          </note>
          <u xml:id="i-f528c0017c012c7b-742" who="Q326524">
            <seg xml:id="i-LuWhHUMc8Q2kdrMMdSLk6k">
              Herr talman! Jag måste säga att jag är lite förvånad över att
              Ulf Holm tar upp Indien det är alldeles utmärkt och Maldiverna.
              Maldiverna kommer kanske att sjunka i havet, men den riktigt stora
              miljöboven i regionen är ju kommunistregimen i Kina. Den bryr
              sig över huvud taget inte om vare sig folk eller naturresurser
              utan har en rovdrift som gör att bruttonationalprodukten i Kina
              är uppäten flera gånger om, inte bara i framtida omhändertagande
              av miljöförstöring utan för att redan i dag hålla miljöförstöringen
              stången en liten bit i taget. Varför har inte Ulf Holm diskuterat
              det problemet?
            </seg>
          </u>
          <note type="speaker" xml:id="i-ezSF7eK5CS31if2qFRxrm">
            Anf. 107 ULF HOLM (mp) replik:
          </note>
          <u xml:id="i-f528c0017c012c7b-743" next="i-f528c0017c012c7b-745" who="Q520956">
            <seg xml:id="i-RACnhQSpu2UspLY536B7Ma">
              Herr talman! Jag tror inte att mina minuter skulle räcka till
              att gå igenom alla länder. Jag valde därför ut två som jag varit
              i själv och som jag studerat närmare. Jag har i och för sig varit
              i Kina också, men det är några år sedan nu.
            </seg>
          </u>
          <u xml:id="i-f528c0017c012c7b-744" prev="i-f528c0017c012c7b-743" who="Q520956">
            <seg xml:id="i-2bPr7pFfd4HzF5bcw4bJKB">
              Jag håller dock med dig: Kina har egentligen kanske större problem
              med miljöfrågorna än Indien. Indien har gjort mycket, men det
              fattas också fortfarande mycket. En av de största vindkraftsparker
              jag sett ligger i södra Indien. Man satsar också mycket på solceller.
              Men man skulle behöva göra ännu mer. Det är inte spritt i hela
              samhället.
            </seg>
          </u>
          <u xml:id="i-f528c0017c012c7b-745" prev="i-f528c0017c012c7b-743" who="Q520956">
            <seg xml:id="i-F1LNyykaTFe2WDjrFQdGFM">
              Jag tror att vi skulle kunna ha ett bra samarbete med Indien
              inom miljöteknik, utbyta erfarenheter och sälja produkter i det
              landet. Det tror jag att vi skulle tjäna mycket på, men kanske
              också till Kina.
            </seg>
          </u>
          <note type="speaker" xml:id="i-JqTVWSsX9W58tfhH6gvr8j">
            Anf. 108 GÖRAN LINDBLAD (m) replik:
          </note>
          <u xml:id="i-f528c0017c012c7b-746" next="i-f528c0017c012c7b-748" who="Q326524">
            <seg xml:id="i-VmVxhknvj6qnmR6CQU3Fym">
              Herr talman! Jag väntade mig ingen uppräkning av alla länder,
              men jag tänkte att den största miljöboven borde man faktiskt diskutera.
              Det är ingen tvekan om att miljöförstöringen har gjort att stora
              delar av Kina saknar vatten. Inget vatten är ett problem för Kina.
            </seg>
          </u>
          <u xml:id="i-f528c0017c012c7b-747" prev="i-f528c0017c012c7b-746" who="Q326524">
            <seg xml:id="i-UqQ1oAQfG95JyviBcpSnps">
              Ett annat problem är att det inte finns några kvinnor. Men det
              har inte med miljöförstöring att göra utan det är ett politiskt
              beslut, enbarnspolitiken. Det tredje är att bankerna håller på
              att kollapsa.
            </seg>
          </u>
          <u xml:id="i-f528c0017c012c7b-748" prev="i-f528c0017c012c7b-746" who="Q326524">
            <seg xml:id="i-RRFvVk1q3ZApYssY5Luj28">
              Det finns mycket som behöver göras i Kina, och det är mycket
              som vi från svensk sida måste intressera oss för, eftersom vi
              har ett affärsintresse i Kina. Men vi har också ett intresse av
              att hjälpa landet när kommunistregimen väl faller. Jag skulle
              vara beredd att slå vad med Ulf Holm om fem spänn, han kanske
              inte ens håller emot, att om fem år är kommunistregimen borta.
              Då är det bråttom. Då måste vi ha en handlingsplan just för miljöhanteringen
              i Kina.
            </seg>
          </u>
          <note type="speaker" xml:id="i-WMwqXvsixy7SjBGrUMGrob">
            Anf. 109 ULF HOLM (mp) replik:
          </note>
          <u xml:id="i-f528c0017c012c7b-749" next="i-f528c0017c012c7b-752" who="Q520956">
            <seg xml:id="i-YZV85QMS1Lu69SRby47kvy">
              Herr talman! Det är klart att vi måste ha en strategi för att
              kunna bistå länder med stora miljöproblem, oavsett om det är Kina
              eller något annat land. Det håller jag fullständigt med om. Det
              är därför det också är så viktigt att miljöinsatser ingår i vår
              biståndspolitik och att vi fortsätter att satsa på spetskompetens
              när det gäller miljöteknik, för att bli ännu duktigare på det
              så att vi kan exportera till de länder som kan betala men kanske
              också ge som bistånd till andra länder.
            </seg>
          </u>
          <u xml:id="i-f528c0017c012c7b-750" prev="i-f528c0017c012c7b-749" who="Q520956">
            <seg xml:id="i-DhKzUVxPcVECbkz9yWKwFr">
              Samtidigt måste vi ha en asylpolitik där miljöflyktingar har
              rätt att stanna i Sverige. Den frågan är inte ointressant heller.
              Det kan komma sådana situationer där vi får väldigt många miljöflyktingar
              som söker sig till Sverige eller andra länder.
            </seg>
          </u>
          <u xml:id="i-f528c0017c012c7b-751" prev="i-f528c0017c012c7b-749" who="Q520956">
            <seg xml:id="i-AS6nn8s6zXoD6q6jYawAZB">
              Visst finns det mycket att göra, och jag tror att det är viktigt
              att lyfta fram de här frågorna.
            </seg>
          </u>
          <u xml:id="i-f528c0017c012c7b-752" prev="i-f528c0017c012c7b-749" who="Q520956">
            <seg xml:id="i-AgyB7CFaepuG2zaRzkq7xy">
              Indien har liknande problem i vissa områden. När man byggde den
              stora Narmadadammen för tio år sedan ödelade man stora områden.
              De har kvinnoproblem även i Indien eftersom väldigt många nyfödda
              flickor tyvärr försvinner eller mördas rent ut sagt på grund av
              den politik man för i Indien. Det finns många likartade problem.
              Det är mycket att göra där och det är därför det är så viktigt
              att vi har en Asienstrategi.
            </seg>
          </u>
          <note type="speaker" xml:id="i-RPZoiikUDJR1AQv8GcxXe1">
            Anf. 110 GUNNAR NORDMARK (fp):
          </note>
          <u xml:id="i-f528c0017c012c7b-753" next="i-f528c0017c012c7b-768" who="Q5619098">
            <seg xml:id="i-SDBLPPrX2yuSFNUodxFhEy">
              Herr talman! Jag ska i dessa tider göra det något ovanliga för
              en oppositionspolitiker att rikta berömmande ord till utrikesministern.
              Jag tycker att det är bra att man i regeringens utrikespolitiska
              deklaration har tagit upp frågan om det västsahariska folkets
              rätt till självbestämmande.
            </seg>
          </u>
          <u xml:id="i-f528c0017c012c7b-754" prev="i-f528c0017c012c7b-753" who="Q5619098">
            <seg xml:id="i-NCA7pNaJH4oEaDiSUPwoM3">
              Jag vill också säga att jag tycker att regeringen under den här
              mandatperioden har blivit mer aktiv och mer tydlig vad gäller
              konflikten i Västsahara och hur den ska lösas. Jag tror att det
              från oss alla behövs mer aktivitet och mer tydlighet när det gäller
              denna konflikt.
            </seg>
          </u>
          <u xml:id="i-f528c0017c012c7b-755" prev="i-f528c0017c012c7b-753" who="Q5619098">
            <seg xml:id="i-83eCVmXyShhP6e9q8BWy3s">
              Under de senaste veckorna har det illustrerats på ett tydligt
              sätt att det här är en konflikt som skyndsamt behöver lösas. I
              mer än 30 år har en stor del av den västsahariska befolkningen
              befunnit sig i flyktingläger i Algeriet. För någon vecka sedan
              meddelade Röda Halvmånen, Röda Korsets motsvarighet, att de resurser
              man hade att distribuera mat och läkemedel i flyktinglägren nu
              håller på att tömmas ut helt. Som har gjorts klart i tidigare
              inlägg från denna talarstol i dag är man i lägren i princip helt
              och hållet beroende av hjälp och stöd utifrån.
            </seg>
          </u>
          <u xml:id="i-f528c0017c012c7b-756" prev="i-f528c0017c012c7b-753" who="Q5619098">
            <seg xml:id="i-N4aSqNx6ZHfSsaFEBV12J9">
              I dagarna har vi också nåtts av meddelandet att det för första
              gången sedan 1994, tror jag det var, har regnat i det område där
              de här flyktinglägren ligger. Situationen är sådan i denna del
              av Saharaöknen att när det regnar regnar det ordentligt. Det har
              vara regelrätta skyfall, som i stor utsträckning har slagit sönder
              den infrastruktur som finns i flyktinglägren. Där finns alltså
              i dagsläget, både när det gäller försörjning av mat och när det
              gäller att se till att man kan återskapa en fungerande infrastruktur,
              ett akut hjälpbehov. Jag tycker att det är viktigt att man i denna
              kammare och från regeringens sida är medveten om detta och att
              man skyndsamt vidtar åtgärder för att lindra nöden för befolkningen
              i en av Afrikas sista kolonier.
            </seg>
          </u>
          <u xml:id="i-f528c0017c012c7b-757" prev="i-f528c0017c012c7b-753" who="Q5619098">
            <seg xml:id="i-2FMvi6nKp3RLCKZh5Tf6NE">
              Det har skett en del positivt när det gäller utvecklingen kring
              Västsahara i övrigt också, bortsett från regeringens ökande engagemang.
              Man kan peka på att Polisario i somras frigav de marockanska krigsfångar
              som har varit en stötesten i förhandlingarna om den folkomröstning
              som vi hoppas ska ske.
            </seg>
          </u>
          <u xml:id="i-f528c0017c012c7b-758" prev="i-f528c0017c012c7b-753" who="Q5619098">
            <seg xml:id="i-H5tzK7LmBDZk2mFhMYyZi2">
              Man kan se hur svenska medier i större utsträckning har uppmärksammat
              den här konflikten. Man kan konstatera att en av AP-fonderna har
              sålt av sitt innehav i ett oljebolag som i strid med gällande
              internationell rätt exploaterar västsahariskt område. En annan
              AP-fond äger fortfarande aktier i det här företaget. Det vore
              lämpligt om den fonden avvecklade dem också.
            </seg>
          </u>
          <u xml:id="i-f528c0017c012c7b-759" prev="i-f528c0017c012c7b-753" who="Q5619098">
            <seg xml:id="i-L9z9LYLbYBFf53DKosxkNi">
              Men utvecklingen är inte entydigt positiv. Marocko är ett land
              som långsamt har börjat demokratiseras. Däremot kan vi konstatera
              att de demokratiska fri- och rättigheter som så långsamt börjar
              sippra fram till det marockanska samhället inte gäller när vi
              talar om konflikten med Västsahara.
            </seg>
          </u>
          <u xml:id="i-f528c0017c012c7b-760" prev="i-f528c0017c012c7b-753" who="Q5619098">
            <seg xml:id="i-4GoDvcMyShCcgZCCEUXrAh">
              Den 13 december förra året, tror jag det var, dömdes västsahariska
              människorättsaktivister till långa fängelsestraff därför att de
              hade utövat vad som är en fri- och rättighet för oss alla, nämligen
              att uttrycka sin åsikt. De uttryckte i det här fallet åsikten
              att de ville att Västsahara skulle vara ett fritt land.
            </seg>
          </u>
          <u xml:id="i-f528c0017c012c7b-761" prev="i-f528c0017c012c7b-753" who="Q5619098">
            <seg xml:id="i-P2h14bC3jTj76C2aoy1rBD">
              Det har förekommit demonstrationer i Marocko från västsaharier
              där man också har demonstrerat för rätten till ett eget land.
              De här demonstationerna har slagits ned på ett sällsynt brutalt
              och hårt sätt. Det säger entydiga bedömningar.
            </seg>
          </u>
          <u xml:id="i-f528c0017c012c7b-762" prev="i-f528c0017c012c7b-753" who="Q5619098">
            <seg xml:id="i-XNRTfjdhpwMBiZVi8ZVLvs">
              Man kan konstatera att Marocko har en hårdnande inställning när
              det gäller hur och om den här konflikten ska lösas. Man avvisar
              nu fullständigt tankarna på folkomröstning om området. Man klargör
              att detta är en del av Marocko och ska så förbli.
            </seg>
          </u>
          <u xml:id="i-f528c0017c012c7b-763" prev="i-f528c0017c012c7b-753" who="Q5619098">
            <seg xml:id="i-X7wyZUYhbCSSas33S6aS57">
              Därför tror jag att det är viktigt att vi i den här kammaren
              är tydliga. Jag tror att det är viktigt att vi till regeringen
              och till den marockanska regeringen också sänder ett budskap om
              att det här är en konflikt som ska lösas och att den bör lösas
              skyndsamt. Jag tror också att det är viktigt, det har tagits upp
              i debatten innan, att det sker inom ramen för de förslag som har
              tagits fram från FN när det gäller folkomröstningen. Jag tror
              dessutom att det är viktigt att vi utnyttjar vårt medlemskap i
              Europeiska unionen för att se till att vi driver på i rätt riktning.
            </seg>
          </u>
          <u xml:id="i-f528c0017c012c7b-764" prev="i-f528c0017c012c7b-753" who="Q5619098">
            <seg xml:id="i-NzYW6AeKRy7CnX2kTmavTi">
              I vår ska man slutligt ta ställning till ett fiskeavtal mellan
              Marocko och Europeiska unionen. Där exkluderas inte entydigt fiskevattnen
              utanför Västsahara, vilket skulle kunna innebära att fiskeflottor
              från EU skulle kunna dra ekonomisk nytta av en folkrättsvidrig
              ockupation.
            </seg>
          </u>
          <u xml:id="i-f528c0017c012c7b-765" prev="i-f528c0017c012c7b-753" who="Q5619098">
            <seg xml:id="i-LQeGg93BJJVYvaoGpULXNE">
              Om vi jämför med USA kan vi konstatera att när USA tecknar ekonomiska
              avtal med Marocko är man alltid mycket noga med att exkludera
              Västsahara. För den amerikanska regeringen och för den amerikanska
              kongressen är det självklart att man inte ska kunna tjäna på folkrättsvidriga
              ockupationer. Jag tycker att det vore bra om vi kunde få en liknande
              princip att fungera inom Europeiska unionen.
            </seg>
          </u>
          <u xml:id="i-f528c0017c012c7b-766" prev="i-f528c0017c012c7b-753" who="Q5619098">
            <seg xml:id="i-W1dZvZFwECuAwb1m2mfmSL">
              Jag tycker att det är bra att regeringen med stöd av den här
              kammaren kommer att driva frågan att de västsahariska fiskevattnen
              ska vara exkluderade från det fiskeavtal som tecknas med Marocko.
            </seg>
          </u>
          <u xml:id="i-f528c0017c012c7b-767" prev="i-f528c0017c012c7b-753" who="Q5619098">
            <seg xml:id="i-JDaitHaoz8y18fCA9vLksT">
              Jag tycker samtidigt, och det gäller även fiskeavtalet, att det
              finns ett problem när svenska fiskefartyg faktiskt förra året
              fiskade på just västsahariskt vatten därför att det finns ett
              kryphål. Det finns tre i den svenska lagstiftningen. Samtidigt
              som vi har en tydlig linje från riksdagen, och den omfattas av
              samtliga partier, att ockupation inte ska löna sig är lagstiftningen
              skriven så att Fiskeriverket när det ansöks om tillstånd för att
              fiska i den här typen av vatten bör och ska ge tillstånd, och
              så har skett. Det gör att den svenska ståndpunkten här blir mindre
              trovärdig.
            </seg>
          </u>
          <u xml:id="i-f528c0017c012c7b-768" prev="i-f528c0017c012c7b-753" who="Q5619098">
            <seg xml:id="i-Cbi78dyspsugsed5tUKy4Q">
              Det har sagts tidigare i dag, och det kan sägas igen: Det här
              är en konflikt som har hållit på alltför länge. Det är en konflikt
              som måste lösas å det snaraste, framför allt för de individer
              som tillhör det västsahariska folket som har rätt till ett nationellt
              självbestämmande och har rätt att forma sin framtid såsom de vill.
              Men det är också för säkerheten och stabiliteten i hela den region
              där Västsahara ligger.
            </seg>
          </u>
          <note type="speaker" xml:id="i-RuwWhKfLJnEAGQiwoK5EUa">
            Anf. 111 GÖRAN LINDBLAD (m) replik:
          </note>
          <u xml:id="i-f528c0017c012c7b-769" next="i-f528c0017c012c7b-771" who="Q326524">
            <seg xml:id="i-Ud8ihJz6RiFQ4z5Kk4Y43w">
              Herr talman! Gunnar Nordmark och jag diskuterade frågan för något
              halvår sedan, och jag hade nyss en diskussion med Veronica Palm.
              Det här är en konflikt det kan sägas igen där inte allt är svart
              eller vitt. Det är inget tvivel om att konflikten ska lösas under
              FN-systemets ledning. Det är också en åsikt som delgavs mig av
              den biträdande utrikesministern i Marocko så sent som för ett
              halvår sedan, nämligen att Marocko vill att det här löses inom
              FN-systemet. Det är bra. Då är man kanske överens om det även
              om signalerna inte hela tiden går fram.
            </seg>
          </u>
          <u xml:id="i-f528c0017c012c7b-770" prev="i-f528c0017c012c7b-769" who="Q326524">
            <seg xml:id="i-L8TXnRgctS9sQoi4Zbq58g">
              Jag är mycket bekymrad över den motståndsrörelse som finns i
              Algeriet Polisario med flyktinglägret i Tindouf. Där finns ett
              utbyte. Man skickar studenter till Kuba för utbildning, och så
              vidare. Man har en marxistisk grundideologi. Det är ett bekymmer
              när det gäller just den befrielserörelsen.
            </seg>
          </u>
          <u xml:id="i-f528c0017c012c7b-771" prev="i-f528c0017c012c7b-769" who="Q326524">
            <seg xml:id="i-HZzdFeH1xKN5ZKfU5VDL8Z">
              Däremot måste vi vara alldeles överens om att det måste vara
              någon form av självbestämmande för befolkningen. Om det ska ske
              under marockansk överhöghet eller på annat sätt får blir en uppgift
              för FN-medlaren att klara ut.
            </seg>
          </u>
          <note type="speaker" xml:id="i-MEu7uADBzaBFyENsFaRfLa">
            Anf. 112 GUNNAR NORDMARK (fp) replik:
          </note>
          <u xml:id="i-f528c0017c012c7b-772" who="Q5619098">
            <seg xml:id="i-zMmRrqQs6AXsEpkMPzV8h">
              Herr talman! Det avgörande i den här konflikten och det är ganska
              enkelt är det västsahariska folkets rätt till självbestämmande.
              De ska själva i folkomröstning, vilket Polisario har gått med
              på, bestämma sitt eget öde. Ska det vara någon form av autonom
              del inom Marocko eller, vilket Polisario vill, ska det bildas
              en självständig västsaharisk stat? Det är uppenbart för var och
              en som har följt konflikten att medan Polisario gång på gång har
              gjort eftergifter och frånträtt positioner som de enligt folkrätten
              har all rätt att upprätthålla har Marocko valt en väg där man
              ständigt förhalar och försöker att undvika att skapa en lösning
              på konflikten som ligger inom de ramar som har föreslagits av
              FN.
            </seg>
          </u>
          <note type="speaker" xml:id="i-JSswdq1DzT87RDFFMmF4Kr">
            Anf. 113 GÖRAN LINDBLAD (m) replik:
          </note>
          <u xml:id="i-f528c0017c012c7b-773" next="i-f528c0017c012c7b-774" who="Q326524">
            <seg xml:id="i-WE7nGHx6xDKbUWEFcTxkYa">
              Herr talman! Jag delar inte helt den uppfattningen. När jag besökte
              Västsahara på den marockanska sidan för ungefär ett halvår sedan
              träffade jag en hel del saharier. Några hade tagit sig från flyktinglägret
              i Tindouf och bestämt sig för att vara på plats. Samtliga som
              vi träffade där tyckte att det var viktigt att få någon form av
              självbestämmande. Det anser även Marocko. Men Marocko är av uppfattningen
              att landet fortfarande ska ha överhöghet över territoriet. Det
              är en sak som jag anser måste lösas genom en kompromiss inom FN-systemet.
            </seg>
          </u>
          <u xml:id="i-f528c0017c012c7b-774" prev="i-f528c0017c012c7b-773" who="Q326524">
            <seg xml:id="i-N4vvUkz9mCFFvqeRE2nRXR">
              Men folkomröstning är alldeles utmärkt. Problemet är att båda
              sidor är oense om vilka det är som ska få folkomrösta. Vilka omfattas?
              Är det de som bor där nu? Är det de som har bott där? Är man släkt?
              Är man av saharisk börd, och så vidare? Det har de inte lyckats
              komma överens om. Det är viktigt i en folkomröstning att det är
              alldeles klart vilka som ska delta. Åter till FN!
            </seg>
          </u>
          <note type="speaker" xml:id="i-6yRNS2wsw316fhGqLdqv7t">
            Anf. 114 GUNNAR NORDMARK (fp) replik:
          </note>
          <u xml:id="i-f528c0017c012c7b-775" next="i-f528c0017c012c7b-776" who="Q5619098">
            <seg xml:id="i-7WtEP5534cJAHiUPkKahta">
              Herr talman! I de samtal jag har haft med marockanska företrädare,
              i de officiella dokument jag har läst från Konungariket Marocko,
              är man klart entydig. Man avser icke att under några omständigheter
              släppa kontrollen över Västsahara. Det är det som är konflikten.
              Har det västsahariska folket rätt att i folkomröstning avgöra
              om man ska bilda en egen stat eller om det ska finnas en egen
              lösning? Just detta har Marocko motsatt sig.
            </seg>
          </u>
          <u xml:id="i-f528c0017c012c7b-776" prev="i-f528c0017c012c7b-775" who="Q5619098">
            <seg xml:id="i-DARgECNNxn5hnzk9R45Yua">
              Det är klart att Polisario kan ha synpunkter. Jag har i och för
              sig en ljusare bild än Göran Lindblad har. Men mänskliga rättigheter
              och rättigheter som erkänns enligt folkrätten avgörs inte av vilken
              färg en regim råkar ha. De tillkommer alla.
            </seg>
          </u>
          <note type="speaker" xml:id="i-8oi9iKA2Zbqy1CRUUHLdMg">
            Anf. 115 KENNETH G FORSLUND (s):
          </note>
          <u xml:id="i-f528c0017c012c7b-777" next="i-f528c0017c012c7b-784" who="Q3373169">
            <seg xml:id="i-2ZSYu4G1uB8k2AHvHV5h3D">
              Herr talman! Utrikespolitik kan verka fjärran för de flesta av
              oss. Men plötsligt sitter en svensk häktad i Sarajevo som misstänkt
              terrorist. För de flesta av oss är det en ung kille med bosniskt
              ursprung som har vuxit upp i Sverige. För mig är det en med-kungälvsbo
              alltså en kille från den egna kommunen. För några är det grannens
              son. Utrikespolitiken är närmare vardagen än de flesta tänker
              på, men så plötsligt gör den sig påmind.
            </seg>
          </u>
          <u xml:id="i-f528c0017c012c7b-778" prev="i-f528c0017c012c7b-777" who="Q3373169">
            <seg xml:id="i-4TysM3g18ctJLQ3j86mpc6">
              Jag tänker här och nu inte gå in på frågan om kungälvskillen
              som häktades för terroristanklagelser är en oskyldig stackare
              eller en farlig rackare. Jag nöjer mig med att konstatera att
              det svenska Utrikesdepartementet noga följer händelseutvecklingen
              och att den rättsliga prövningen får ha sin gång.
            </seg>
          </u>
          <u xml:id="i-f528c0017c012c7b-779" prev="i-f528c0017c012c7b-777" who="Q3373169">
            <seg xml:id="i-FVeu1WLH8uUQ6nPvh4qRBS">
              I år är det tio år sedan Sverige gick med i EU. I dag är vårt
              land en etablerad medlem i det europeiska samarbetet, som omfattar
              alltfler länder. Sveriges ansträngningar var avgörande för den
              senaste utvidgningen med tio nya medlemsländer och att den fick
              just den omfattningen.
            </seg>
          </u>
          <u xml:id="i-f528c0017c012c7b-780" prev="i-f528c0017c012c7b-777" who="Q3373169">
            <seg xml:id="i-PJSsnbuZK6A339m2RDk7kw">
              Nu står fler länder inför att ta steget in i EU. Sverige ska
              naturligtvis även denna gång vara pådrivande för fortsatt utvidgning
              och stödja Rumäniens och Bulgariens framtida anslutning. Men det
              är inte en villkorslös anslutning. Båda länderna måste vara redo
              och färdiga med sina förberedelser. Enligt planeringen ska de
              kunna bli medlemmar nästa år. Jag hoppas att det blir verklighet,
              men ytterst är det de båda länderna själva som nu avgör det genom
              sina egna arbetsinsatser.
            </seg>
          </u>
          <u xml:id="i-f528c0017c012c7b-781" prev="i-f528c0017c012c7b-777" who="Q3373169">
            <seg xml:id="i-6jyY2nsWZxUA8Dqz5nSiQt">
              Det finns heller ingen anledning att vara okritisk mot dessa
              blivande medlemsländer. Till exempel är de rapporter som finns
              om romernas situation i Rumänien mycket oroande. Den diskriminering
              som sägs pågå är inte acceptabel och absolut inte i ett EU-land.
            </seg>
          </u>
          <u xml:id="i-f528c0017c012c7b-782" prev="i-f528c0017c012c7b-777" who="Q3373169">
            <seg xml:id="i-46VskBxRKWoV7nmAWAqCBg">
              När jag i olika sammanhang möter tjänstemän och politiker inom
              själva EU-organisationen eller från de olika medlemsländerna är
              deras samlade omdöme om Sverige mycket gott. Man anses i Sverige
              vara kunnig och skicklig som förhandlare. Och Sverige har ett
              stort inflytande relativt landets blygsamma storlek. Sverige är
              alltså ett land som inte bara flyter med och följer de beslut
              som fattas utan i hög grad påverkar riktningen och besluten inom
              EU-samarbetet.
            </seg>
          </u>
          <u xml:id="i-f528c0017c012c7b-783" prev="i-f528c0017c012c7b-777" who="Q3373169">
            <seg xml:id="i-Jezcnrgrgd2M3YtNWRzPss">
              Tyvärr blir inte så mycket av detta känt här hemma i alla fall
              inte för den breda publiken. Som land tror jag att vi har mycket
              att vinna på att tydligare profilera vilka frågor som är viktiga
              för oss och hur vi driver dessa inom EU-samarbetet. Det skulle
              ge oss så EU-skeptiska svenskar mer kunskap om EU och visa att
              vi har en del att vara stolta över. Troligtvis skulle det också
              förbättra våra möjligheter att få igenom ännu mer av våra uppfattningar
              när besluten fattas inom EU.
            </seg>
          </u>
          <u xml:id="i-f528c0017c012c7b-784" prev="i-f528c0017c012c7b-777" who="Q3373169">
            <seg xml:id="i-VjY3a2rzk1YgucLZ2LtU4P">
              De allra mest EU-kritiska i Sverige tycker att Sverige har tystnat
              i den internationella debatten. Jag håller inte med om det. När
              jag i höstas var en av riksdagens delegater till FN:s generalförsamling
              kunde jag själv på plats se och höra hur Sveriges representanter
              agerade i FN-arbetet och direkt i generalförsamlingen. Det var
              roligt och glädjande att se. Det var definitivt inte ett tyst
              Sverige som jag fick intrycket av.
            </seg>
          </u>
          <note type="speaker" xml:id="i-6zQ7tAVE345fpY3QN2ddZr">
            Anf. 116 GUNNAR ANDRÉN (fp):
          </note>
          <u xml:id="i-f528c0017c012c7b-785" next="i-f528c0017c012c7b-794" who="Q5556677">
            <seg xml:id="i-Sgdz4Q7KYNgmhGG7Ki4yDz">
              Herr talman! Inte så långt ifrån oss, några tiotal mil bort,
              ligger Europas sista kvarvarande diktatur, åtminstone den värsta,
              nämligen den i Belarus, Vitryssland. Där ska vara så kallat val
              den 19 mars. Det skiljer sig enormt från det val som ska vara
              i Ukraina den 26 mars, där man har infört en riktig parlamentarisk
              demokrati.
            </seg>
          </u>
          <u xml:id="i-f528c0017c012c7b-786" prev="i-f528c0017c012c7b-785" who="Q5556677">
            <seg xml:id="i-RgNNdEpvh4f6CtkLCKbgeK">
              I Vitryssland är folket skrämt till tystnad. Några från Folkpartiets
              riksdagsgrupp, nämligen Cecilia Wigström, Karin Granbom, Axel
              Darvik och jag, hade för ett tag sedan möjlighet att med stöd
              av riksdagen vara där. Vi kunde iaktta hur hela det civila samhället
              i Vitryssland, som omfattar ungefär tio miljoner människor, förtrycks.
              President Lukasjenkos sätt att styra har alla kännetecken för
              en riktig diktatur. Det är manipulativt. Man gör folk osäkra och
              rädda.
            </seg>
          </u>
          <u xml:id="i-f528c0017c012c7b-787" prev="i-f528c0017c012c7b-785" who="Q5556677">
            <seg xml:id="i-TEfvFqkmcwwZ2oMVonYKEN">
              Man har möjlighet att manifestera mot detta. Det kan man göra
              den 16 februari, i morgon alltså, och den 16 mars genom att tända
              en liten marschall kl. 15.30 för att markera frihetens betydelse
              också för ett sådant land. Det kommer att vara manifestationer
              i Stockholm där alla de demokratiska partierna deltar.
            </seg>
          </u>
          <u xml:id="i-f528c0017c012c7b-788" prev="i-f528c0017c012c7b-785" who="Q5556677">
            <seg xml:id="i-8zqxx2zwuhh8MVjGEuEmMv">
              Jag tror att det är väldigt viktigt att sprida kunskap om förhållandena
              i Vitryssland. Om det är något som är farligt så är det okunskapen
              om vad som händer i en sådan diktatur.
            </seg>
          </u>
          <u xml:id="i-f528c0017c012c7b-789" prev="i-f528c0017c012c7b-785" who="Q5556677">
            <seg xml:id="i-JeA3pQhc9fw55u8B49H8FW">
              Herr talman! Även Sverige kan i sin litenhet göra något. Jag
              tror att det är väldigt viktigt att vi får ordentligt stöd till
              de organisationer Palmecentret, Silc, Jarl Hjalmarsonstiftelsen,
              Kic och så vidare som har möjlighet att arbeta med informationen
              om situationen i de här länderna. Vi har även Centerpartiets internationella
              avdelning. De som ger ut informationsbrev om situationen i Vitryssland
              behöver också ordentligt stöd. Karl Staaffs fond har tidigare
              kunnat bistå, men där är det nu slut på pengarna.
            </seg>
          </u>
          <u xml:id="i-f528c0017c012c7b-790" prev="i-f528c0017c012c7b-785" who="Q5556677">
            <seg xml:id="i-Kq4gZqU7xM35rXwXgrrBGz">
              Jag tror att det också är väldigt viktigt att vi har så mycket
              kontakt med det civila samhället som möjligt, med vetenskapsmän,
              kulturarbetare och olika politiska oppositionsmän. Det är inte
              lätt i det landet. Det är ett oerhört slutet land.
            </seg>
          </u>
          <u xml:id="i-f528c0017c012c7b-791" prev="i-f528c0017c012c7b-785" who="Q5556677">
            <seg xml:id="i-NbZGRxG5aQ8JMVudrgNHtY">
              Det är också viktigt att se till att vi får kontakter inom journalistiken.
              Jag hade själv kontakt med ordföranden i journalistförbundet.
              Regimen ser till att göra det omöjligt för många tidningar att
              komma ut. Det gäller att använda radiosändningar och så vidare.
            </seg>
          </u>
          <u xml:id="i-f528c0017c012c7b-792" prev="i-f528c0017c012c7b-785" who="Q5556677">
            <seg xml:id="i-2UYtXBu646XvpjFm5jXtuP">
              Mina kontakter med Storbritanniens och Tysklands ambassadörer
              visade att det också är otroligt viktigt att man ser till att
              utveckla handeln. Vitrysslands beroende av den ryska handeln är
              mycket beklaglig. Man såg i samband med gasprojektet i Ukraina
              hur Vitryssland knöts närmare Ryssland.
            </seg>
          </u>
          <u xml:id="i-f528c0017c012c7b-793" prev="i-f528c0017c012c7b-785" who="Q5556677">
            <seg xml:id="i-gVSBMkP25z2DSCwZ2YavF">
              Vi kan också se till att stärka valövervakningen. Man ska inte
              kunna fuska sig till att bli president.
            </seg>
          </u>
          <u xml:id="i-f528c0017c012c7b-794" prev="i-f528c0017c012c7b-785" who="Q5556677">
            <seg xml:id="i-56eNq6gG3HVnDPq8HKUnAJ">
              Herr talman! Det presidentval som ska vara i Vitryssland den
              19 mars är ett helt riggat val. Det är ovärdigt Europa och har
              framför allt ingenting med demokrati att göra.
            </seg>
          </u>
          <note type="speaker" xml:id="i-696HrGmnZPXTvTx2tFTa39">
            Anf. 117 ANDERS G HÖGMARK (m):
          </note>
          <u xml:id="i-f528c0017c012c7b-795" next="i-f528c0017c012c7b-806" who="Q4753779">
            <seg xml:id="i-2hGpqrEH1EmvfDcHwHvYum">
              Herr talman! Jag har förmånen att tillsammans med ett antal riksdagskolleger
              vara medlem i Europarådets parlamentariska församling som omfattar
              46 av Europas länder. Ett land i Europa står utanför just det
              land som Gunnar Andrén berörde i sitt anförande nämligen Vitryssland.
            </seg>
          </u>
          <u xml:id="i-f528c0017c012c7b-796" prev="i-f528c0017c012c7b-795" who="Q4753779">
            <seg xml:id="i-KXCA5AB6bCSkovzzRiYLts">
              Många försöker hålla kontakt med det landet genom resor, partiorganisationer
              och andra organisationer.
            </seg>
          </u>
          <u xml:id="i-f528c0017c012c7b-797" prev="i-f528c0017c012c7b-795" who="Q4753779">
            <seg xml:id="i-744CFLMXaJvymsxwT4RH8z">
              Jag har en berättelse som jag tycker att det kan vara värdefullt
              att foga till riksdagens protokoll som illustration till det förtryck
              som ännu pågår i en del av Europa.
            </seg>
          </u>
          <u xml:id="i-f528c0017c012c7b-798" prev="i-f528c0017c012c7b-795" who="Q4753779">
            <seg xml:id="i-5dx9p4bsmTZacFke95Hh3J">
              För några dagar sedan greps en delegation från Moderata ungdomsförbundet
              av KGB i Vitryssland när man var ute för att träffa sin systerorganisation.
              KGB var inte glada att vi var där, säger Åsa Coenraads som sitter
              i förbundsstyrelsen i Muf. Med på resan fanns andra företrädare.
              Det var Kristian Holm från Karlstad och Rola Brentlin från Växjö.
              Vitryssland går ju till val den 19 mars och målet med resan var
              att träffa företrädare för oppositionspartiet Belarussia Popular
              Front, ett systerparti till Moderaterna i Sverige.
            </seg>
          </u>
          <u xml:id="i-f528c0017c012c7b-799" prev="i-f528c0017c012c7b-795" who="Q4753779">
            <seg xml:id="i-5ckUYwfNLEa8czDgJFLVt4">
              Efter att ha varit i Minsk åkte delegationen på lördagen till
              Hrodna, 30 mil väster om huvudstaden. När de kom fram satte de
              sig på en restaurang. Där greps de av KGB. Det var ryska KGB och
              vitrysk polis.
            </seg>
          </u>
          <u xml:id="i-f528c0017c012c7b-800" prev="i-f528c0017c012c7b-795" who="Q4753779">
            <seg xml:id="i-GQQxvPfMSy2mK7SpGBrEBm">
              Vi blev intagna för förhör, men fick inte reda på vad vi anklagades
              för. De påstod bara att vi hade regimkritiskt material med oss,
              något som är förbjudet i Vitryssland, säger en av deltagarna.
            </seg>
          </u>
          <u xml:id="i-f528c0017c012c7b-801" prev="i-f528c0017c012c7b-795" who="Q4753779">
            <seg xml:id="i-eVV7cAeBTZjHGNFHEG3v2">
              Gruppen tillbringade tre timmar på polisstationen. Förutom representanterna
              från Muf blev deras fem följeslagare från Belarussia Popular Front
              gripna. Efter tre timmar släpptes de. Poliserna hade givetvis
              vapen. De uppträdde kanske inte alltför hotfullt, säger man.
            </seg>
          </u>
          <u xml:id="i-f528c0017c012c7b-802" prev="i-f528c0017c012c7b-795" who="Q4753779">
            <seg xml:id="i-QjtWup1dokTr1j5DWew1Fe">
              Innan de åkte till Hrodna tillbringade de mycket tid i Belarussia
              Popular Fronts partihögkvarter i Minsk. Enligt deras vitryska
              vänner var högkvarteret ständigt avlyssnat. Åsa Coenraads säger
              att hon var övertygad om att KGB därigenom kunde veta vart de
              var på väg.
            </seg>
          </u>
          <u xml:id="i-f528c0017c012c7b-803" prev="i-f528c0017c012c7b-795" who="Q4753779">
            <seg xml:id="i-RdSumQk6QZcZ9PoAnf7WG8">
              Sedan de släppts anmälde de gripandet till Sveriges honorärkonsul
              i Minsk. Delegationen kom hem. De har sedan tagit kontakt med
              Vitrysslands ambassad för att kräva en ursäkt. De ska också träffa
              Gunilla Carlsson och Laila Freivalds i veckan för att vidare gå
              igenom ärendet.
            </seg>
          </u>
          <u xml:id="i-f528c0017c012c7b-804" prev="i-f528c0017c012c7b-795" who="Q4753779">
            <seg xml:id="i-3hNNo9YqZodYe9M22CiN7a">
              Herr talman! Detta är i all korthet en bild av hur det ser ut
              i det Europa som i övrigt har öppnats och demokratiserats. Vitryssland
              framstår som en bedrövlig solitär när det gäller våldets och förtryckets
              rest i Europa en rest från den tid då en stor del av Östeuropa
              förslavades av kommunismens lakejer.
            </seg>
          </u>
          <u xml:id="i-f528c0017c012c7b-805" prev="i-f528c0017c012c7b-795" who="Q4753779">
            <seg xml:id="i-3PVLZxPPGppUJA6cg8vJ3D">
              Det är önskvärt att man på alla sätt, precis som Gunnar Andrén
              tidigare nämnde, stimulerar och håller kanaler öppna för att kunna
              knyta någon form av kontakt och för att kunna bygga upp kontakter
              i en annan del av samhället än det politiska system som totalt
              domineras av korrupta kommunister.
            </seg>
          </u>
          <u xml:id="i-f528c0017c012c7b-806" prev="i-f528c0017c012c7b-795" who="Q4753779">
            <seg xml:id="i-Cnvg5ZoXgtkSdUi3HUcp4L">
              På något sätt är det tragiskt att det finns en stat som går så
              på tvärs mot den utveckling i Europa och den vision som jag hade
              när jag en gång började i dåvarande Högerns ungdomsförbund, nämligen
              drömmen om att säga ja till ett Europa som gemensamt kunde erbjuda
              människorna något annat än det helvete som krigets fasor hade
              givit dem. Det är därför otroligt angeläget att vi i denna riksdag,
              och givetvis även i Europarådet, agerar för att brännmärka regimen
              och framför allt öppna möjligheten för olika typer av grupper
              att skapa de kontakter som så innerligt behövs i vandringen mot
              ett anständigt liv även på denna del av kontinenten.
            </seg>
          </u>
          <note type="speaker" xml:id="i-PXeScHV6ww14W5cCap9iRh">
            Anf. 118 GUNNAR ANDRÉN (fp) replik:
          </note>
          <u xml:id="i-f528c0017c012c7b-807" next="i-f528c0017c012c7b-808" who="Q5556677">
            <seg xml:id="i-U1pLduc3sHeXvp5UZ6hNb1">
              Herr talman! Eftersom Anders Högmark exemplifierade vill jag
              säga att även vi gjorde en insats för det civila samhället genom
              att åka till en stad som heter Baranovitji. Där träffade vi den
              socialdemokratiska partiledaren som hade gripits för att han anordnat
              en demonstration i Minsk något år tidigare, Nikolaj Statkevitj.
              Det är ungefär som om den socialdemokratiska partiledaren här
              i Sverige hade blivit deporterad till Åmål, eller någon annan
              förträfflig ort, och där fått tjänstgöra som tv-reparatör under
              de närmaste två åren.
            </seg>
          </u>
          <u xml:id="i-f528c0017c012c7b-808" prev="i-f528c0017c012c7b-807" who="Q5556677">
            <seg xml:id="i-5ouk3DPjPQEbXK1kRjxGyT">
              Det är en bild av vilket liv som väntar den som gör opposition
              och vill hävda mänskliga rättigheter i Vitryssland bara en timmes
              flygväg från det fantastiska Stockholm.
            </seg>
          </u>
          <note type="speaker" xml:id="i-TgWTAmJ7KY1muk21skBeMk">
            Anf. 119 ANDERS G HÖGMARK (m) replik:
          </note>
          <u xml:id="i-f528c0017c012c7b-809" next="i-f528c0017c012c7b-817" who="Q4753779">
            <seg xml:id="i-B6TKZ4y4ZhwcmL3EQkYYFo">
              Herr talman! Det är uppenbart att många kan berätta om upplevelser
              av detta slag, säkert många fler än som har framkommit här. Bara
              de här två berättelserna motiverar ju att olika offentliga och
              givetvis också icke-offentliga organ på alla sätt försöker knyta
              kontakt och ge ung och gammal i den delen av världen chansen att
              hålla kontakt med något som är bättre.
            </seg>
          </u>
          <u xml:id="i-f528c0017c012c7b-810" prev="i-f528c0017c012c7b-809" who="Q4753779">
            <seg xml:id="i-TqUGWiXBWWNhaAC4rUKhqu">
              Det finns all anledning för oss att klart och tydligt markera
              glädjen och en viss stolthet över att det finns grupper som tar
              på sig jobbet och är ute och med viss risk gör arbetet. Heder
              åt dem. Heder åt Muf och heder åt folkpartister som var där, och
              en inbjudan till alla andra som kan göra insatser på det sättet.
            </seg>
          </u>
          <note xml:id="i-C6PVsPVpke1syofBhg1QFv">
            Den utrikespolitiska debatten var härmed avslutad.
          </note>
          <note xml:id="i-6zAEVwJkmNGLQYffpCPZXQ">
            2 § Justering av protokoll
          </note>
          <note xml:id="i-VX5KE1T3Cz5FrbtgS8rk16">
            Justerades protokollet för den 9 februari.
          </note>
          <note xml:id="i-YDxVuBJshFSbGAwEjEE7pt">
            3 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-VRG9S5AhkdjPoxzQGqBEzT">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u xml:id="i-f528c0017c012c7b-811" prev="i-f528c0017c012c7b-809" who="Q4753779">
            <seg xml:id="i-FJ7PU8AJoZpNTBCbzJqeph">
              KOM(2005)672
            </seg>
          </u>
          <note xml:id="i-AoSefo9tg2soRVEHpuDw1F">
            4 § Hänvisning av ärenden till utskott
          </note>
          <note xml:id="i-M92XiHZ3KGBZDXYWkdFsWU">
            Föredrogs och hänvisades
          </note>
          <note xml:id="i-539A6HyP2Esc2FiFeSC3Wv">
            5 § Förnyad bordläggning
          </note>
          <note xml:id="i-8HUTiLXmtqZW7KzRkZdPZb">
            Föredrogs och bordlades åter
          </note>
          <note xml:id="i-FmptSUyF9672tp2hP863rv">
            6 § Bordläggning
          </note>
          <note xml:id="i-SxQrwxJQS6xjV6c8Ugnzsf">
            Anmäldes och bordlades
          </note>
          <note xml:id="i-HYsc16aemXjfU7sDxVAkWk">
            7 § Anmälan om interpellationer
          </note>
          <note xml:id="i-YJ1gK8Tnwq3x56Ang3hze3">
            Anmäldes att följande interpellationer framställts
          </note>
          <note xml:id="i-UUYj1cFsC6ZSrijCshEaiM">
            den 15 februari
          </note>
          <note xml:id="i-LYcjRna6iC4GE5J9MBMtbp">
            Linnéa Darell
          </note>
          <note xml:id="i-GWRhwrhnQewr3wECfAYtEs">
            Kerstin Lundgren
          </note>
          <note xml:id="i-3sYreJ4GFWMPLF2LDGVxdr">
            Anne-Marie Ekström
          </note>
          <note xml:id="i-WFNK5ypfmDKZ9JzCW4Rryq">
            Per Westerberg
          </note>
          <note xml:id="i-FGWuLApB9TdVDCHLBaDNqB">
            Interpellationerna redovisas i bilaga som fogats till riksdagens
            snabbprotokoll tisdagen den 21 februari.
          </note>
          <note xml:id="i-Gd3wum4j95j8cKBXjSbcRF">
            8 § Anmälan om frågor för skriftliga svar
          </note>
          <u xml:id="i-f528c0017c012c7b-812" prev="i-f528c0017c012c7b-809" who="Q4753779">
            <seg xml:id="i-BP53w1PTX6rpCfemUEewuo">
              Anmäldes att följande frågor för skriftliga svar framställts
            </seg>
          </u>
          <note xml:id="i-5LzWWiDSA5LfHyZLJZtYn6">
            den 15 februari
          </note>
          <note xml:id="i-NPfDKHK6FgQT3Z7xmDGTsm">
            Sven-Erik Sjöstrand
          </note>
          <note xml:id="i-RpQ39roxsKkzVhaM8QbTva">
            Ulla Wester
          </note>
          <note xml:id="i-LvJTVsSqmEKLi6GthrNoFr">
            Sven-Erik Sjöstrand
          </note>
          <note xml:id="i-5hZmRREb8SChpXXWZrXzo5">
            Inger Gustafsson
          </note>
          <note xml:id="i-8RQW2NJfyziWB5z2m1diLJ">
            Catharina Elmsäter-Svärd
          </note>
          <note xml:id="i-J7UiQqHQxoZH2gkSU44ysc">
            Yvonne Ångström
          </note>
          <note xml:id="i-DGEwm9x9xUzboGLS4QjZns">
            Berit Jóhannesson
          </note>
          <note xml:id="i-JmPwPAPgyZNB6fwuWswg6q">
            Jörgen Johansson
          </note>
          <note xml:id="i-VjwNQeTNuGYyQCvmpeqYmi">
            Cecilia Wikström
          </note>
          <note xml:id="i-NfUpvM2GmXDE1HRcNP2nX">
            Anita Brodén
          </note>
          <note xml:id="i-7iNytYY1PQkV9ychz8fiQR">
            Tina Acketoft
          </note>
          <note xml:id="i-L5JqTCVBmRZc9haSkmhUXw">
            Frågorna redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note xml:id="i-XMLRkqcNavFkMKBnmSaTkz">
            9 § Anmälan om skriftliga svar på frågor
          </note>
          <note xml:id="i-Caab3ZACJSVVFULNXXToXD">
            Anmäldes att skriftliga svar på följande frågor inkommit
          </note>
          <note xml:id="i-QayEHD5aCQuMddrPGmrCT3">
            den 15 februari
          </note>
          <note xml:id="i-36RrNjwGHZRy9muvXHQ6g1">
            Krister Hammarbergh
          </note>
          <note xml:id="i-FmzfqZD3JE2WXFof671DMw">
            Cecilia Widegren
          </note>
          <note xml:id="i-DfqAuqPPN5FfPRrUKecZvP">
            Anita Sidén
          </note>
          <note xml:id="i-W6yaftphhkA6inHx5Ffn6e">
            Lennart Axelsson
          </note>
          <note xml:id="i-FbjcepnZ7t5aZiQspKYZtq">
            Mona Jönsson
          </note>
          <note xml:id="i-GDWDFeP1qbm43zcq5bg5Uj">
            Liselott Hagberg
          </note>
          <note xml:id="i-LZP92GTHhJtCgnDEuoG34f">
            Yilmaz Kerimo
          </note>
          <note xml:id="i-9e7sJXMpNQCtDy9nwUQEQi">
            Sten Lundström
          </note>
          <note xml:id="i-KNQaEdyK6oACcbbhcehFBH">
            Birgitta Ohlsson
          </note>
          <note xml:id="i-VauR6t5VXbEeGG1RwvnpqR">
            Cecilia Widegren
          </note>
          <note xml:id="i-7JQMttnfjvvb41BJSQv2bi">
            Solveig Hellquist
          </note>
          <note xml:id="i-QqkjSU37Y5ESPQjTKmEqpx">
            Anna Grönlund Krantz
          </note>
          <u xml:id="i-f528c0017c012c7b-813" prev="i-f528c0017c012c7b-809" who="Q4753779">
            <seg xml:id="i-BkRidNb75N6gboXP67ApAw">
              Sten Tolgfors
            </seg>
          </u>
          <note xml:id="i-EGEsijCZZwRQoTbw6ZLpi">
            Annelie Enochson
          </note>
          <note xml:id="i-AEoGv3bebhKfyaYwEm1k17">
            Lennart Fremling
          </note>
          <note xml:id="i-51MhZxd28P7iVnGB36c3Bw">
            Anna Grönlund Krantz
          </note>
          <note xml:id="i-3Ffr9VfuceRNJphuJQqyXg">
            Solveig Hellquist
          </note>
          <note xml:id="i-9NeJHyL9zyZRW4oT2ka2qe">
            Bengt-Anders Johansson
          </note>
          <note xml:id="i-KKConmDyhM3sLf9vPuigUw">
            Krister Hammarbergh
          </note>
          <note xml:id="i-GomEnueu5tWAN29BTSjuWx">
            Claes Västerteg
          </note>
          <note xml:id="i-RABx8TkgVu9ikXadwmpX3u">
            Inger Davidson
          </note>
          <note xml:id="i-BXUG8mFYFD2RG4Yd4Htmix">
            Eva Flyborg
          </note>
          <note xml:id="i-WKNNFwzSJQsQcWN1YU3U9j">
            Ulf Sjösten
          </note>
          <note xml:id="i-J8xkvwfpvoefqD5umpdaX8">
            Ulf Sjösten
          </note>
          <u xml:id="i-f528c0017c012c7b-814" prev="i-f528c0017c012c7b-809" who="Q4753779">
            <seg xml:id="i-8G2BoMmceLKPYQ9yekwcyG">
              Alice Åström
            </seg>
          </u>
          <note xml:id="i-KoSAXbNtGVDqm1BiWuYo4x">
            Lars Gustafsson
          </note>
          <note xml:id="i-3pQSkSfYZp9WsrqoVRg29p">
            Kerstin Kristiansson Karlstedt
          </note>
          <note xml:id="i-KzjGy4cHFKNFxQf5JMadWp">
            Michael Hagberg
          </note>
          <note xml:id="i-2cxoNTpYU39fqYA2GAgSNA">
            Lars-Ivar Ericson
          </note>
          <note xml:id="i-PnMFHrW6b83ZjT3Lz8UoDt">
            Magdalena Andersson
          </note>
          <note xml:id="i-94Luj1fzWkpEsVcxnabnJb">
            Carl B Hamilton
          </note>
          <note xml:id="i-LrHpjTWypH8q9eWpoz5BY1">
            Christer Nylander
          </note>
          <u xml:id="i-f528c0017c012c7b-815" prev="i-f528c0017c012c7b-809" who="Q4753779">
            <seg xml:id="i-K5Pm5DG9zNHwUzjbUvzKi6">
              Gustav Fridolin
            </seg>
          </u>
          <note xml:id="i-6nLLkCG6txrFPFuFj7jdzd">
            Mikael Oscarsson
          </note>
          <note xml:id="i-6RobPBfJeF4nSGD9SDAdcv">
            Lars Gustafsson
          </note>
          <note xml:id="i-UYjXuE9Sbz4f7isyA5jcGy">
            Svaren redovisas i bilaga som fogats till riksdagens snabbprotokoll
            tisdagen den 21 februari.
          </note>
          <note xml:id="i-UmxSNrWkeoVSstmkvZyjEt">
            10 § Kammaren åtskildes kl. 16.00.
          </note>
          <u xml:id="i-f528c0017c012c7b-816" prev="i-f528c0017c012c7b-809" who="Q4753779">
            <seg xml:id="i-3EBqBj81foJX3qsR2T4nmT">
              Förhandlingarna leddes
            </seg>
          </u>
          <u xml:id="i-f528c0017c012c7b-817" prev="i-f528c0017c012c7b-809" who="Q4753779">
            <seg xml:id="i-RHvGV8Lcj4nVBsHX9eD9Eb">
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
