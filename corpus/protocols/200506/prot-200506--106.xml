<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--106</head>
          <docDate when="2006-04-19">2006-04-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:106
          </note>
          <note>
            Onsdagen den 19 april
          </note>
          <note>
            Kl. 09:00 - 11:10
          </note>
          <note>
            1 § Anmälan om återtagande av plats i riksdagen
          </note>
          <note>
            Talmannen meddelade att Sermin Özürküt (v) skulle återta sin
            plats i riksdagen från och med den 20 april, varigenom uppdraget
            som ersättare skulle upphöra för Kenneth Kvist.
          </note>
          <note>
            2 § Ny riksdagsledamot
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Britt Olausson (s) utsetts till ny ledamot av riksdagen
            fr.o.m. den 18 april 2006 sedan Berndt Sköldestig (s) avlidit.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen.
          </note>
          <note>
            Staffan Magnusson
          </note>
          <note>
            /Kerstin Siverby
          </note>
          <note>
            3 § Meddelande om parentation
          </note>
          <note>
            Talmannen meddelade att torsdagen den 20 april kl. 12.00 skulle
            plenum inledas med parentation för att hedra minnet av riksdagsledamoten
            Berndt Sköldestig.
          </note>
          <note>
            4 § Meddelande om allmän debattimme
          </note>
          <note>
            Talmannen meddelade att information om den allmänna debattimmen
            onsdagen den 26 april efter voteringen kl. 9.00 delats ut till
            kammarens ledamöter.
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2005/06:342
          </note>
          <note>
            Interpellation 2005/06:342 av Annika Qarlsson (c)
          </note>
          <note>
            Interpellationen kommer att besvaras torsdagen den 8 juni 2006.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Erna Zelmin
          </note>
          <note>
            Interpellation 2005/06:345
          </note>
          <note>
            Interpellation 2005/06:345 av Ulf Nilsson (fp)
          </note>
          <note>
            Interpellationen kommer att besvaras måndagen den 8 maj 2006.
          </note>
          <note>
            Skälet till dröjsmålet är ett besök av Koreas vice premiärminister.
          </note>
          <note>
            Leif Pagrotsky
          </note>
          <note>
            6 § Svar på interpellation 2005/06:324 om förändrat antagningsförfarande
            till högskoleutbildning
          </note>
          <note type="speaker">
            Anf. 1 Utbildnings- och kulturminister LEIF PAGROTSKY (s):
          </note>
          <note>
            Herr talman! Gunnar Nordmark har frågat mig vilka åtgärder jag
            avser att vidta för att elever som genomgått så kallad IB-utbildning
            ska kunna söka till högskolan på sina slutbetyg samt för att antagningsprocessen
            ska vara förutsägbar och rättssäker för IB-programmens elever.
          </note>
          <note>
            Sedan Gunnar Nordmark ställde sin interpellation har det kommit
            till min kännedom att Verket för högskoleservice, VHS, beslutat
            skjuta på införandet av de nya rutinerna för antagning av IB-programmens
            elever till efter hösten 2006. Därmed torde den del av Gunnar
            Nordmarks fråga som rör tidpunkten för införandet av nya regler
            vara överspelad.
          </note>
          <note>
            Jag vill gärna inleda med att säga att jag ser positivt på initiativ
            som bidrar till internationaliseringen av gymnasieskolan och det
            övriga utbildningsväsendet. Samtidigt är det viktigt att likabehandlingen
            av alla sökande sätts i centrum och att osäkerheten i antagningsprocessen
            minimeras. Det är fundamentalt ur rättvise- och rättssäkerhetssynpunkt
            och extra viktigt mot bakgrund av ambitionen att öppna högskolan
            för nya grupper sökande.
          </note>
          <note>
            De frågor Gunnar Nordmark tar upp handlar om en antagningsprocess
            som sköts av universitet och högskolor själva eller genom avtal
            med VHS, varför han egentligen borde vända sig till dem. Som jag
            förstått bakgrunden har universitet och högskolor och VHS bedömt
            att nuvarande antagningsförfarande när det gäller elever som genomgått
            så kallad International Baccalaureate, eller IB-program, inte
            längre är hållbart, varken ur rättssäkerhetssynpunkt eller ur
            rättvisesynpunkt i förhållande till andra sökande. Skälet är att
            de sökande med betyg från IB-utbildning särbehandlas i dag, vilket
            har kommit att påverka antagningsprocessen av andra sökande alltmer
            negativt i takt med att gruppen med IB-betyg ökat.
          </note>
          <note>
            Särbehandlingen består i att universitet och högskolor låter
            sökande med betyg från IB-utbildning styrka sina slutbetyg senare
            än det slutdatum som gäller för andra sökande. Orsaken till det
            är att IB-programmen är upplagda på ett sätt som gör att slutbetyget
            inte är utfärdat vid denna tidpunkt. Detta undantag för IB-eleverna
            får dock till följd att rangordningen av alla andra sökande inte
            är slutgiltig när antagningsbeskeden skickas ut. Det är något
            som berör tiotusentals sökande.
          </note>
          <note>
            Antagningsbeskedet, som vanligtvis skickas ut i början av juli,
            är det underlag utifrån vilket den sökande väljer vilken utbildning
            han eller hon vill tacka ja till, alternativt stå kvar som reservplacerad
            till. Detta val är alltså avgörande för hur det går i det slutgiltiga
            urvalet. En skillnad på en eller två reservplaceringar kan i det
            sammanhanget vara mycket viktig information, och den ska därför
            vara så tillförlitlig som möjligt.
          </note>
          <note>
            I mina ögon förefaller det helt naturligt att ansvariga antagningsmyndigheter
            ändrar rutinerna om antagningsprocessen för en mindre grupp sökande
            lett till ökad osäkerhet för flertalet. Dagens antagningssystem
            ger redan som det är en kort och oviss planeringssituation för
            den som ska ordna bostad, kanske säga upp sig eller ta tjänstledigt
            från arbete.
          </note>
          <note>
            Avslutningsvis vill jag säga att jag har uppfattat att den lösning
            för antagning av IB-sökande som lärosätena och VHS har diskuterat
            fram tillsammans med företrädare för IB-utbildningen syftar till
            att IB-gymnasisterna även i fortsättningen ska kunna antas utan
            onödig fördröjning, trots att slutbetyg saknas vid sista datum
            för komplettering av ansökan.
          </note>
          <note>
            Om VHS och lärosätena i stället skulle kräva ett styrkt slutbetyg,
            vilket gäller för alla andra sökande, skulle de IB-elever som
            på våren söker till en högskoleutbildning som startar följande
            höst diskvalificeras i den antagningen och få vänta ett halvår
            på att påbörja högskolestudier. Det tror jag att varken IB-eleverna
            eller Gunnar Nordmark tycker är en bättre lösning.
          </note>
          <note type="speaker">
            Anf. 2 GUNNAR NORDMARK (fp):
          </note>
          <note>
            Herr talman! Jag ber att få tacka för svaret, och jag är delvis
            nöjd. Jag är nöjd med att Verket för högskoleservice har tagit
            sitt förnuft till fånga när det gäller ett nytt antagningsförfarande.
            Sedan kommer jag att ha synpunkter på det som jag inte tycker
            är bra.
          </note>
          <note>
            Däremot kan jag konstatera att jag starkt betvivlar att man hade
            gjort denna förändring om inte representanter för de flesta IB-programmen
            i Sverige hade framfört synpunkter och om inte denna interpellation
            kommit till stånd. Det är på tisdagen i stilla veckan som man
            tar detta beslut, och det var först i går som promemorian från
            Verket för högskoleservice skickades ut, alltså dagen före denna
            interpellationsdebatt. Detta visar alltså att det lönar sig att
            bråka.
          </note>
          <note>
            Det sätt som IB-eleverna hanteras på när det gäller denna fråga,
            det vill säga att man bara några månader innan ansökan ska skickas
            in fått detta besked, tycker jag också gör att det finns anledning
            att se över hur Verket för högskoleservice hanterar dessa frågor.
          </note>
          <note>
            När det gäller själva förslaget till nytt antagningssystem kommer
            det även i fortsättningen att vara behäftat med en rättsosäkerhet
            både för elever som går på IB-programmet och för övriga som söker
            program på våra universitet och högskolor. Det är nämligen så
            att de predicted grades som kommer att användas som bas för antagande
            av IB-programmens elever inte är betyg och aldrig har varit avsedda
            att vara betyg. Betygen är de som kommer efter slutexamination,
            och de utgör ungefär 7080 % av betygsunderlaget. Det innebär att
            elever från IB-programmen som söker till universitetens och högskolornas
            program kan tas in på betygsgrunder som är felaktiga. De kan ha
            fått för högt satta eller för lågt satta predicted grades som
            sedan inte gäller.
          </note>
          <note>
            Det finns också elever som går på IB-programmen och som av olika
            skäl saknar predicted grades och alltså inte kan söka.
          </note>
          <note>
            Verket för högskoleservice har ju angivit som skäl för detta
            att man har haft en kraftig ökning av elever från IB-programmet
            som söker till program på våra universitet och högskolor. Det
            är kanske riktigt.
          </note>
          <note>
            Hur många elever rör det sig då om? Ja, ungefär 600. Det rör
            sig alltså om någon procent av det totala antalet sökande. Jag
            tycker att det är märkligt att man på Verket för högskoleservice
            inte klarar av att hantera den här frågan på ett bättre sätt.
            Det har man ju hittills gjort.
          </note>
          <note>
            Ministern säger också i sitt svar att han har uppfattat att den
            lösning för antagning av IB-sökande som lärosätena och VHS har
            diskuterat fram tillsammans med företrädare för IB-utbildningen
            syftar till att IB-gymnasisterna även framgent ska kunna antas
            utan onödig fördröjning. Det är klart att man har diskuterat detta
            med representanter för IB-programmen i Sverige. Däremot är de
            inte överens med Verket för högskoleservice. De uppfattar inte
            att man har fått gehör för sina synpunkter, utan det här är ett
            förslag från VHS självt. Jag har så sent som i dag, tidigt på
            morgonen, varit i kontakt med representanter för IB-programmet
            och då fått verifierat att man inte är nöjd med det här förslaget.
          </note>
          <note>
            Det som dock är positivt med det besked som har kommit från VHS
            där hoppas jag att ministern kan hjälpa till är det rådrum som
            finns i ungefär ett år framåt för att se över hur vi ska kunna
            lösa detta på ett sådant sätt att rättssäkerheten finns kvar både
            för elever på IB-programmet och för andra som söker och att man
            ändå kan söka på sina slutbetyg.
          </note>
          <note>
            Jag hoppas att Leif Pagrotsky i dag kan ge ett besked om att
            sista ordet inte är sagt i den här frågan utan att vi, nu när
            VHS har ändrat sig när det gäller införandet, får möjlighet att
            titta på frågan om att skapa en bättre tingens ordning som gör
            att eleverna på IB-programmet även framgent kan antas på sina
            definitiva betyg.
          </note>
          <note type="speaker">
            Anf. 3 Utbildnings- och kulturminister LEIF PAGROTSKY (s):
          </note>
          <note>
            Herr talman! Låt mig upprepa vad jag sade i mitt svar, nämligen
            att jag tycker att det är väldigt positivt med förändringar i
            utbildningsväsendet på alla olika nivåer innebärande att man internationaliserar
            Sverige genom utbildningsväsendet. Globaliseringen och internationaliseringen
            är ju den dominerande kraften i världen just nu. Det är en huvuduppgift
            för oss som sysslar med utbildningsfrågor att rusta också Sverige
            och Sveriges folk, Sveriges framtida arbetskraft, för den nya
            värld som vi alla kommer att leva i framöver. Där är IB-utbildningen
            ett bra tillskott som jag tror att vi är överens om att vi ska
            slå vakt om.
          </note>
          <note>
            Jag vet faktiskt inte vilken dag det här beslutet skickades ut,
            och jag vet inte i vad mån det har påverkats av det ena eller
            det andra när det gäller de diskussioner som har ägt rum. För
            mig är det ett uttryck för ett bra sätt för det demokratiska systemet
            att fungera att det har varit en dialog i frågan.
          </note>
          <note>
            Högskoleverket har skickat ut sitt förslag om hur de hade tänkt
            att det här skulle vara. Det har fått kritik. Det har väckt oro.
            De drar tillbaka förslaget och ska tänka över det för att återkomma
            vid en senare tidpunkt. Jag ser ingen anledning att kritisera
            det.
          </note>
          <note>
            Tvärtom tycker jag att det är ett uttryck för en lyhördhet. Jag
            tycker att det är moget att man inte har fastnat i prestige och
            låst fast sig i tidigare intagna ståndpunkter utan att man nu
            skjuter på frågan och tar rådrum. Jag utgår från att man under
            den perioden kommer att ha fortsatta intensiva kontakter av olika
            slag med de berörda.
          </note>
          <note>
            Låt mig också säga några ord om Gunnar Nordmarks förväntning
            om att jag som minister ska se till att gripa in och lösa detta.
            Jag skulle vilja påminna lite grann om hur sådana här frågor hanteras
            i Sverige.
          </note>
          <note>
            Som en följd av den reform som genomfördes år 1993 av den borgerliga
            regeringen flyttades makten över de här frågorna från sådana som
            mig, från ministrar och regering, till vart och ett av de enskilda
            lärosätena och till deras omdöme. De 39 lärosätena har i sin tur
            gemensamt uppdragit åt Verket för högskoleservice att sköta en
            del av de här frågorna å deras vägnar. Jag utgår från att lärosätena
            har bra koll på vad deras entreprenörer i den här frågan, Verket
            för högskoleservice, gör.
          </note>
          <note>
            Men jag tycker inte att det är riktigt bra om jag som minister
            nu slår näven i bordet och säger: Det här är en fråga som riksdagen
            och regeringen ska ta ifrån lärosätena. Jag menar att den här
            svåra avvägningen rättvisan mellan de 600 eller 1 000, eller vad
            det nu är, IB-studenterna och de 120 000 övriga sökande till högskolorna
            är just en rättvisefråga när det gäller hur man ska behandla det
            faktum att de har olika tidsplaner för sina slutbetyg och att
            de har olika möjligheter att lämna in sina slutbetyg vid de tidpunkter
            som gäller i högskolesystemet. Den svåra avvägningen vill jag
            ska ligga kvar där den hör hemma, nämligen hos vårt decentraliserade
            systems viktigaste beslutsfattare: lärosätena själva.
          </note>
          <note type="speaker">
            Anf. 4 GUNNAR NORDMARK (fp):
          </note>
          <note>
            Herr talman! Det som kom från Verket för högskoleservice var
            inte ett förslag, utan det var ett beslut om hur antagningen inför
            höstterminen skulle ske. Så sent som tidigt på morgonen i dag
            låg det gamla beslutet kvar på VHS hemsida. Man har alltså inte
            daterat upp den. Dessutom har jag här det pm som skickades ut
            i går ifall ministern vill titta på det.
          </note>
          <note>
            Jag tycker att agerandet från VHS sida har präglats av ryckighet
            när det gäller detta. Man har inte förankrat det tillräckligt
            mycket från början innan man tog det som de facto var ett beslut.
          </note>
          <note>
            Fortfarande tycker jag att det är ett problem att man går ut
            och förutsätter att elever från IB-program ska antas på något
            som inte är betyg. Enligt högskoleförordningen ska ju elever som
            söker för första gången antas på betyg eller högskoleprov. Predicted
            grades är inte betyg.
          </note>
          <note>
            Jag håller med utbildningsministern om att internationalisering
            är bra. Det är bra inte bara att svenska studenter får möjlighet
            att studera vid utländska universitet eller studera genom den
            internationalisering som IB-programmet innebär utan också att
            utländska studenter kommer till våra universitet. Det är bra för
            dem, och det berikar också den svenska universitets- och högskoleutbildningen.
            Med de idéer och riktlinjer som VHS har tagit fram blir det från
            och med nästa år omöjligt för dem att komma in på hösten efter
            avslutad utbildning om de ska söka in på sina definitiva slutbetyg.
          </note>
          <note>
            För svenska elever på IB-program kommer det att vara fullt möjligt
            att söka till universitet ute i Europa till Oxford, Cambridge
            och så vidare på sina betyg sedan de fått sina definitiva slutbetyg.
            Men de kan inte söka i sitt eget hemland. Det tycker jag är ett
            konstigt sätt att från Verket för högskoleservice bejaka internationaliseringen.
          </note>
          <note>
            Jag har fortfarande en förhoppning, men kanske inte om att ministern
            ska ingripa i sakfrågan. Det är ändå så att regeringen ytterst
            är ansvarig för hur verk drivs och för hur man tillämpar de bestämmelser
            som finns.
          </note>
          <note>
            Jag hoppas alltså fortfarande att det finns en möjlighet att
            få en sådan lösning att det fungerar på ett rättssäkert sätt för
            IB-eleverna så att de tas in på sina faktiska betyg hösten efter
            avslutad gymnasieutbildning och så att det kan fungera smidigt
            även för andra.
          </note>
          <note>
            Det är viktigt att det går fram en signal till Verket för högskoleservice
            om att det gäller att arbeta i nära samarbete med IB-programmen
            för att ta fram en tingens ordning som är sådan att detta ska
            bli möjligt. Det verkar man ju inte ha för avsikt att göra i dag,
            utan det är det förslag som man tagit fram som ska gälla från
            hösten 2007.
          </note>
          <note>
            Därför hoppas jag att ministern här kan tala klarspråk och säga
            att det är väsentligt att det sker ett samarbete mellan Verket
            för högskoleservice och IB-programmet så att det kan fortsatt
            vara ett så bra program som det är och som berikar svenska gymnasier
            och universitet. Jag tycker också att det är viktigt att peka
            på att många av de elever som kommer från de nya grupper som vi
            vill ha in på högskolan faktiskt återfinns på IB-programmen och
            har velat och vågat satsa där. Jag tycker därför att den satsningen
            ska ge utdelning i form av att deras riktiga betyg är vad som
            gäller när de söker till universitet och högskolor.
          </note>
          <note type="speaker">
            Anf. 5 Utbildnings- och kulturminister LEIF PAGROTSKY (s):
          </note>
          <note>
            Herr talman! Som jag sade i mitt tidigare inlägg, och även i
            min inledning, råder det ingen skillnad mellan oss i synen på
            att IB-utbildningen tillför någonting positivt till det svenska
            utbildningsväsendet och att det svenska utbildningsväsendet ska
            anstränga sig att ta vara på det. Jag tolkar den förändring som
            nu har skett som ett uttryck för en lyhördhet för detta, och det
            tycker jag att man förtjänar beröm och inte kritik. När man nu
            har valt att göra en förändring tycker jag att det är rätt orättvist
            med de nedlåtande kommentarer som det leder till i stället för
            uppskattning för att man har lyssnat på den opinion som getts
            till känna.
          </note>
          <note>
            Huvudfrågan är nog ändå huruvida jag ska gripa in, slå näven
            i bordet och bestämma vad som ska gälla i denna väldigt svåra
            avvägning mellan de intressen som gäller den här ganska lilla
            gruppen och de intressen som gäller den väldigt stora gruppen
            av övriga sökande som också väntar på besked om slutlig antagning
            till högskolan.
          </note>
          <note>
            Jag tycker att vi ska slå vakt om de enskilda lärosätenas ansvar
            i de här frågorna. Om de väljer att tillsammans överlåta det på
            en gemensam part, i det här fallet VHS, eller om de gör det var
            för sig ska vara deras beslut. Jag tycker inte att vi ska återgå
            till ett centraliserat system där regeringen sitter och föreskriver
            varje detalj i enskilda svåra avvägningar.
          </note>
          <note>
            Jag kan inte låta bli att göra den reflexionen över mina debatter
            här i kammaren om högskolefrågor med folkpartister att dessa varannan
            gång handlar om att det är för mycket politisering, för mycket
            inblandning från politiker, för mycket inblandning från regeringen
            och för lite makt och ansvar åt de enskilda lärosätena och varannan
            gång om att regeringen gör för lite, det är ett missförhållande,
            regeringen måste gripa in, ministern måste ta sitt ansvar, slå
            näven i bordet, fatta beslut och säga till hur det ska vara. Varannan
            gång si, varannan gång så. Det är vad det här handlar om. Vi har
            en målkonflikt. Folkpartiet verkar ha svårt att hantera att vi
            har en målkonflikt mellan decentralisering och centralisering.
            Ni verkar förorda alla på en gång, ofta i samma fråga.
          </note>
          <note type="speaker">
            Anf. 6 GUNNAR NORDMARK (fp):
          </note>
          <note>
            Herr talman! Jag tycker att det är bra att Verket för högskoleservice
            har ändrat sig, det vill jag understryka. Jag tycker däremot att
            den hantering man hade innan kanske inte var den allra bästa.
            Utan att titta på hur det skulle se ut och vilka effekter det
            skulle få fattade man de facto ett beslut och ändrade sig först
            efter protester.
          </note>
          <note>
            Jag håller med om att vi självklart ska slå vakt om IB-programmet.
            Men då är det också viktigt att vi slår vakt om att det tillåts
            fungera på det sätt som är avsett, nämligen att betygssättningen
            sker sent. Den sker med externa examinatorer. 7080 % av det som
            är betygsunderlagen återfinns i dag i de avslutande examinationerna.
            Det man från Verket för högskoleservice avser att använda har
            inte status av betyg på något sätt. Eleverna känner inte till
            detta, och det har bara tagits fram några predicted grades som
            ett led i att kvalitetssäkra utbildningen.
          </note>
          <note>
            Ministern ska gripa in då man inte följer högskoleförordningen
            för hur antagningen ska gå till och alltså antar personer på någonting
            som inte har status av betyg. Jag tycker att det borde vara en
            fråga för ministern, eller kanske inte för ministern utan för
            regeringen som sådan, att se till att de förordningar som är utfärdade
            faktiskt följs. Framför allt gäller det att slå vakt om att IB-programmet
            och de kvaliteter som finns i det i och med den externa utvärderingen
            ska kunna fortsätta att finnas kvar och vara ett attraktivt program.
            Det finns en påtaglig risk, om man genomför det som Verket för
            högskoleservice nu avser att genomföra, att det inte längre kommer
            att vara lika attraktivt.
          </note>
          <note>
            Jag tycker att det är märkligt att svenska elever som gått IB-programmet
            kan söka till andra universitet ute i Europa och antas, men att
            det inte är möjligt i deras eget hemland.
          </note>
          <note type="speaker">
            Anf. 7 Utbildnings- och kulturminister LEIF PAGROTSKY (s):
          </note>
          <note>
            Herr talman! Låt mig inleda med att säga att jag delar det interpellanten
            säger om IB-utbildningen. Jag har i min familj barn och ungdomar
            som har gått IB-utbildningen och har goda erfarenheter. Jag vet
            mycket väl vad det här handlar om. Jag säger det på ett uppriktigt
            sätt. Jag tycker att jag behöver göra det då Gunnar Nordmark i
            varje inlägg antyder att han är ensam om detta och att regeringen
            motarbetar det. Så är inte fallet.
          </note>
          <note>
            Eftersom Gunnar Nordmark inte har rätt till flera inlägg vill
            jag göra den stilla reflexionen att Gunnar Nordmark valde att
            inte med ett ord beröra den centralaste frågan här: Är det centralisering
            som gäller eller är det decentralisering som gäller? Är det jag
            som ska fatta beslut eller är det varje lärosäte som ska fatta
            beslut om tekniken för antagning till de enskilda lärosätena?
          </note>
          <note>
            Min erfarenhet är att Folkpartiet vill ha alla saker på en gång.
            Mindre politisering då får jag massor av utskällningar för det.
            Det skulle inte förvåna mig om jag till och med blivit KU-anmäld
            för att jag har lagt mig i för mycket. Och jag får massor av kritik
            för att jag lägger mig i för litet. Det är för lite politisering
            och för mycket politisering. Det här är en fråga där Folkpartiet
            inte är nöjda med hur den sköts och där Gunnar Nordmark inte är
            nöjd med hur den sköts, och därför ska politikerna gripa in och
            köra över rektorerna. I andra sammanhang säger man att regeringen
            inte ska påverka och lägga sig i.
          </note>
          <note>
            Jag beklagar att vi inte fick en debatt om detta då Gunnar Nordmark
            valde att inte med ett ord beröra det som var min enda egna motfråga,
            min enda egna reflexion i den här viktiga diskussionen, men det
            kanske blir fler tillfällen för det. Under tiden kanske Gunnar
            Nordmark kunde fundera lite över frågan om rektorerna ska ha någon
            makt eller om utbildningsministern ska ha all makt.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2005/06:325 om hotet mot Nationalmuseum
          </note>
          <note type="speaker">
            Anf. 8 Utbildnings- och kulturminister LEIF PAGROTSKY (s):
          </note>
          <note>
            Herr talman! Lena Adelsohn Liljeroth har frågat mig om jag kommer
            att verka för att regeringen i vårens tilläggsbudget anvisar de
            ytterligare medel som är nödvändiga för att trygga Nationalmuseums
            fortsatta verksamhet.
          </note>
          <note>
            Jag vill inledningsvis understryka att Nationalmuseum, som ett
            av våra centrala museer och som ansvarsmuseum inom sitt verksamhetsområde,
            har en mycket viktig uppgift med det övergripande målet att bevara
            vårt kulturarv. Från regeringens sida finns det ingen annan utgångspunkt
            än att museet självklart ska fortsätta utvecklas. Just nu präglas
            också museet av en väldigt positiv utveckling. Sedan genomförandet
            av fri-entré-reformen år 2005 har antalet besökare ökat med hela
            147 %, och genom utställningar som Kroppen, konst och vetenskap
            och Holländsk guldålder har museet fått stor och positiv uppmärksamhet.
          </note>
          <note>
            Ekonomin för Nationalmuseum bestäms dock av utvecklingen av såväl
            dess intäkter som dess kostnader. Utöver det årliga statliga anslaget
            har myndigheten Nationalmuseum med Prins Eugens Waldemarsudde
            betydande intäkter från olika avgifter och ersättningar. På kostnadssidan
            dominerar utgifter för löner och lokaler. Den slutliga avvägningen
            och ansvaret för att myndighetens ekonomi hålls i balans ligger
            på myndighetens ledning.
          </note>
          <note>
            Det statliga anslaget till myndigheten prövas inom ramen för
            den årliga budgetprocessen. Sedan sekelskiftet har myndigheten
            haft en mycket positiv anslagsutveckling: från en nivå på 62 miljoner
            kronor år 2000 till innevarande års anslag på 93 miljoner kronor,
            varav 8 miljoner avser Prins Eugens Waldemarsudde. Totalt innebär
            detta att myndighetens anslag från staten ökat med 50 % under
            dessa år.
          </note>
          <note>
            Utöver kompensation för pris- och löneökningar omfattar denna
            anslagsökning kompensation för fri entré på 18 miljoner kronor,
            ett belopp som motsvarar museets förlorade intäkter och ökade
            kostnader för reformen. Under perioden har museet också fått ytterligare
            reformmedel till verksamheten på sammanlagt 7,8 miljoner kronor.
            Prins Eugens Waldemarsudde har därtill tillförts en särskild förstärkning
            med 3 miljoner kronor år 2006.
          </note>
          <note>
            Det har dessvärre visat sig att myndighetens ekonomiska bedömningar
            präglas av en betydande osäkerhet. Så sent som i december 2005
            prognostiserade man ett överskridande av anslaget med omkring
            10 miljoner kronor. Baserat på den informationen fick myndigheten
            i regleringsbrevet för 2006 i uppdrag att redan i januari lämna
            en åtgärdsplan för att uppnå en anslagsförbrukning som håller
            sig inom de medel som riksdagen tillskjutit för 2006. När bokslutet
            för 2005 var klart visade det sig ändå att man bara behövde utnyttja
            3,8 miljoner kronor av den beviljade anslagskrediten. För mig
            är omsorgen om kvaliteten i verksamheten mycket viktig, men det
            ställer också krav på en tillförlitlig ekonomisk rapportering.
          </note>
          <note>
            I den åtgärdsplan som myndigheten lämnat redovisas ett ofinansierat
            underskott på 2,5 miljoner kronor för 2006. Denna siffra har senare
            reviderats till 1,5 miljoner kronor. Detta ska ställas i relation
            till myndighetens totala omslutning och dess totala kostnader
            som 2005 var 153 miljoner kronor. Omslutningen var alltså hundra
            gånger så stor. Nationalmuseums anslag för 2006 innebär, med den
            anslagskredit som regeringen beviljat, en ökning av tillgängliga
            medel med 3,4 % jämfört med förbrukningen 2005. Jag anser att
            denna ökning bör vara tillräcklig.
          </note>
          <note>
            Jag vill till sist peka på Accessprogrammet, statens mångmiljonsatsning
            på museerna och andra kulturinstitutioner för att bevara, vårda
            och visa upp samlingar, föremål och arkivalier. I en första omgång
            ansökningar har Statens kulturråd beviljat mer än 235 miljoner
            kronor i stöd. Nationalmuseum har för sin del ansökt om drygt
            3 miljoner kronor och beviljats 2,5 miljoner kronor.
          </note>
          <note>
            Från regeringens sida kommer vi att fortsätta att pröva museets
            anslag och ekonomi i den årliga budgetprocessen och genom löpande
            dialoger med museets ledning.
          </note>
          <note type="speaker">
            Anf. 9 LENA ADELSOHN LILJEROTH (m):
          </note>
          <note>
            Herr talman! Det blir mycket att säga här, så jag kommer att
            få dela upp det i mina inlägg.
          </note>
          <note>
            Det var ett ovanligt långt svar, och några vackra ord fanns också
            med om Nationalmuseums viktiga uppgifter. Jag noterar också att
            kulturministern säger att museet självklart ska utvecklas. Inom
            Nationalmuseum är man nog ganska intresserad av att veta hur,
            för det mesta som diskuteras där nu på grund av den ekonomiska
            situationen, och jag ska komma in på siffrorna i mitt nästa inlägg,
            är nödvändiga kontakter som man nu måste ta med Arbetsgivarverket,
            uppsägningar, ett antal sådana, omorganisation och minskade öppettider.
            Eftersom man inte kan flytta från huset, blir det troligen personalen
            som får gå.
          </note>
          <note>
            Just nu präglas museet också av en väldigt positiv utveckling,
            säger Leif Pagrotsky. Det beror på hur man ser det. Flera av utställningarna
            har gått över förväntan, det är sant. Holländsk guldålder blev
            en mycket lyckosam satsning, till och med bättre än vad entusiasterna
            hade vågat tro, till stor del beroende på att det självporträtt
            av Rembrandt som stals vid ett grovt rån för ett antal år sedan
            kom tillbaka precis lagom till öppningen, vilket gav mer publicitet
            och klirr i kassan, kan man säga, på grund av fler sålda kataloger
            och fler besökare.
          </note>
          <note>
            Ekonomin har varit knackig under en längre tid, egentligen under
            hela 2000-talet. Men tack vare generösa sponsorer som bidrog med
            ca 5 miljoner kronor per år tidigare har verksamheten ändå gått
            runt. Men när delar av marknaden föll ihop i början av 2000-talet
            var det många som inte kunde förnya sina sponsoravtal. SAS var
            länge en betydelsefull sponsor som svarade för de känsliga transporterna
            som var väldigt viktiga för att museet skulle kunna uppfylla sitt
            uppdrag. Nu har de här kostnaderna plötsligt blivit synliga i
            bokföringen. Och för ett par år sedan, innan de statliga museerna
            hade fri entré, när museet hade kontakt med departementet om den
            då besvärliga ekonomiska situationen svarade man från departementet:
            Då får ni väl ta och höja biljettintäkterna. Den möjligheten finns
            inte längre och sponsorerna har, som sagt, av olika skäl blivit
            färre, för det är kanske där, hos kapitalet, som regeringen anser
            att Nationalmuseum i framtiden ska söka sin lycka.
          </note>
          <note>
            Herr talman! Jag hade hoppats att få ett helt annat svar av kulturministern,
            ett svar som klart och tydligt markerade att regeringen i vårens
            tilläggsbudget kommer att anvisa de ytterligare medel som är nödvändiga
            för att trygga Nationalmuseums fortsatta verksamhet, det vill
            säga minst 5 miljoner, men så är uppenbarligen inte fallet.
          </note>
          <note>
            I vårpropositionen, som vi fick se i går, finns förslag om 4
            miljoner kronor till posten centrala museer som kompensation för
            hyreskostnader. Det finns ett flertal museer som är intresserade
            av de pengarna. Nu är det klart vart de ska gå, och det blir uppenbarligen
            inte till Nationalmuseum, även om jag kan glädja mig åt att Millesgården
            kommer att få en del extra pengar, vilket de också har behövt.
            Men det finns andra som har hamnat i kläm när Statens fastighetsverk
            och Statskontoret har gjort sina beräkningar som inte har varit
            särskilt samordnade.
          </note>
          <note>
            Men vad kulturministern i stället säger i sitt svar, och det
            behöver man inte läsa mellan raderna för att förstå, är att han
            anser att såväl Nationalmuseums ledning som chef och styrelse,
            dessutom tillsatt av regeringen, är fullständigt inkompetenta.
            Det är uppenbarligen det man också anser om Jane Cederqvists utredning,
            som jag ska återkomma till i ett senare inlägg. Det här omdömet
            får stå för kulturministern, men jag kan lova att det kommer att
            noteras i museivärlden.
          </note>
          <note type="speaker">
            Anf. 10 GUNNAR ANDRÉN (fp):
          </note>
          <note>
            Herr talman! Våra centrala museer och motsvarande institutioner
            är en väldigt viktig del av vårt kulturliv.
          </note>
          <note>
            I svaret på denna viktiga interpellation som Lena Adelsohn Liljeroth
            har ställt noterar jag att anslaget från statsrådet är att han
            är både stolt och nöjd. Vi som har förmånen och kanske delvis
            också plikten att sitta i några av dessa centrala styrelser, och
            jag råkar sitta i någon sådan, vet att verkligheten är en helt
            annan än den som statsrådet utmålar.
          </note>
          <note>
            Det är en lek, för att inte säga nästan bollande, med siffror
            som han ägnar sig åt i svaret. Jag vill ta ett exempel, herr talman,
            på detta. När han blandar ihop, visserligen myndighetsenheter,
            Prins Eugens Waldemarsudde och Nationalmuseum är detta formellt
            en sak, men i praktiken blir ju anslagen inte alls på den nivån
            om man särskiljer anslagen.
          </note>
          <note>
            Prins Eugens Waldemarsudde går med betydande underskott trots
            de 3 miljonerna som statsrådet talar om. Både statsrådet och jag
            känner ju väl till att från Waldemarsuddes ledning har man intensivt
            uppvaktat Kulturdepartementet för att få någon ordning på sin
            ekonomiska verksamhet. Att då blanda ihop begreppen, som statsrådet
            gör här, genom att ta in Waldemarsudde blir alldeles tokigt. Att
            det är dålig ekonomi i Waldemarsudde förbättrar ju inte situationen
            för Nationalmuseum. Det är det som är huvudproblemet. Om man lägger
            ihop två problem blir ju inte problemen mindre.
          </note>
          <note>
            Jag sitter som sagt var i en statlig nämnd, nämligen Drottningholm,
            och jag ser likheterna. Även om Drottningholm inte omfattas av
            reformen om fri entré, liksom inte heller Vasamuseet, ser jag
            att problemen är av samma karaktär, trots att vi råkar få anslag
            via Svenska Spel som går helt utanför statsbudgeten.
          </note>
          <note>
            Nu ser jag att vi här i salen har glädjen att se förre vice ordföranden
            och ledamoten i Nationalmuseums styrelse, Carl-Johan Wilson. Man
            kan konstatera att från den tidpunkt som han var ledamot i den
            styrelsen har Nationalmuseums ekonomi försämrats alldeles radikalt.
            Detta är naturligtvis inte bara regeringens fel, tvärtom. Det
            beror på många yttre omständigheter, som Lena Adelsohn Liljeroth
            har pekat på. Men det går liksom inte att bara skyla över och
            säga: Vi har höjt anslagen si och så mycket. Det påpekas i en
            artikel i Svenska Dagbladet som grundar sig på en skrivelse till
            Kulturdepartementet jag vet inte exakt vilket datum skrivelsen
            kom in till Kulturdepartementet att entréreformen, bortfallande
            sponsorintäkter och minskad kringförsäljning totalt sett har gjort
            att intäkterna för den här institutionen nu talar jag inte om
            Waldemarsudde har minskat så pass mycket att man har en mycket
            trängre ekonomisk situation än tidigare.
          </note>
          <note>
            Herr talman! Jag vill avsluta med att säga att när jag hör statsrådet
            tala i sitt svar till Lena Adelsohn Liljeroth så finner jag ingenting
            av den oro som man på Nationalmuseum känner för att den här verksamheten
            inte kan hålla kvalitetskraven. Då hjälper det inte att statsrådet
            säger att man vill hålla på kvalitetskraven.
          </note>
          <note>
            Innan statsrådet går till angrepp på Folkpartiet och Moderaterna
            i frågan vill jag bara erinra om att det är regeringen, och inte
            våra partier, som har ansvaret för Nationalmuseum.
          </note>
          <note type="speaker">
            Anf. 11 Utbildnings- och kulturminister LEIF PAGROTSKY (s):
          </note>
          <note>
            Herr talman! Låt mig på förekommen anledning säga att Nationalmuseum
            är ett mycket välskött museum. Det har Jane Cederqvist intygat,
            och så är det. Men Nationalmuseum har problem av olika slag. Det
            är ju därför vi debatterar här.
          </note>
          <note>
            Ett problem är svårigheten att förutsäga utgifter och inkomster.
            Det gjorde att den begäran som regeringen gav Nationalmuseum i
            december baserades på ett prognostiserat underskott på 10 miljoner
            som blev drygt 3. När vi senare fick detta underlag, som var lite
            grann av kriskaraktär på grund av en kris som sedan inte dök upp,
            var underskottet för i år två och en halv miljon. När vi sedan
            träffades och diskuterade underskottet och hur det skulle åtgärdas
            hade det halverats en gång till på ytterligare några veckor. Nu
            är underskottet för i år hanterbara 1 % av omslutningen 1 % av
            kostnaderna.
          </note>
          <note>
            Vi måste ha proportionerna klara för oss när vi diskuterar detta.
            I själva verket är Nationalmuseum en av våra nationalklenoder.
            Det är vi överens om. Det är med utställningar som väcker nationell
            och internationell uppmärksamhet och får välförtjänt publicitet
            som mer och mer publik lockas. Det är därför det kan redovisas
            så glädjande siffror för publiktillströmningen.
          </note>
          <note>
            Det är också det som gör att detta är det museum i Sverige som
            regeringen har pekat ut som det som man ska satsa allra mest på.
            Under nästa mandatperiod ska vi bygga ut Nationalmuseum och satsa
            på en väldig expansion. Talet om stängning, kris och vanstyre
            är ord som läggs i regeringens mun och som inte har någon täckning.
            Verkligheten är ju att det är det här museet som får den riktiga
            ambitionshöjningen. Vi har tillfälliga problem nu som vi måste
            hantera, men proportionen på de problemen är inte av den art att
            det motiverar de stora orden.
          </note>
          <note>
            Nationalmuseum har i dag en budget som bygger på att man ska
            öka kostnaderna i år med 9 %. Det är i dess egna internbudget
            som man budgeterar ett underskott. Museet har ekonomiska resurser
            att öka utgifterna med 3,4 %. I ett land utan inflation är 3,4
            % ingen krisnedskärning, utan det är en ökning som man borde kunna
            hantera och som vi i dialog och tillsammans kan hantera. Om det
            skulle visa sig vara omöjligt så finns möjligheterna till tilläggsbudget
            för i år. Man kan ändra på det; den möjligheten har vi inte använt
            oss av den här gången. Men det kommer fler möjligheter i höst
            om det skulle vara så.
          </note>
          <note>
            För nästa år kommer vi att föra en ny diskussion under budgetarbetet
            och inför budgetpropositionen. Då kommer vi att precisera vad
            som kommer att behövas för 2007. I år stiger inte hyreskostnaderna.
            Ändå budgeterar man med en utgiftsökning på 9 %. Nästa år kanske
            hyrorna stiger. Då kanske det motiverar andra anslagsdiskussioner.
            Men 2007 års verksamhet är en sak som ni i riksdagen har bestämt
            att vi ska diskutera under höstriksdagen. Det är inte vårriksdagen
            utan höstriksdagen som tar emot budgetpropositionen numera.
          </note>
          <note>
            Sammanfattningsvis har jag inga illusioner om att få några svar
            eftersom Lena Adelsohn Liljeroth redan inledningsvis berättade
            att hon läser innantill i ett långt anförande med paus för mig.
            Nationalmuseum står inför en expansion, en ambitionshöjning och
            en höjd internationell och inhemsk profil inte stängning och neddragning.
          </note>
          <note type="speaker">
            Anf. 12 LENA ADELSOHN LILJEROTH (m):
          </note>
          <note>
            Herr talman! Det var glädjande att ministern säger att museet
            är välskött och att det är en av våra nationalklenoder. Det är
            vi nog många som kan hålla med om.
          </note>
          <note>
            Jag ska återkomma till den utredning och promemoria som Jane
            Cederqvist, tidigare statssekreterare i den socialdemokratiska
            regeringen, har gjort på Regeringskansliets uppdrag. Hon har jobbat
            med det här under en stor del av förra våren och sommaren; jag
            tror att rapporten kom någon gång i slutet på juli.
          </note>
          <note>
            Hon skriver: Museet har, trots att man lever med snäva marginaler,
            lyckats upprätthålla kompetens och verksamhet över ett brett museifält.
            Troligen är det ett av de få riktiga museer vi har i Sverige riktiga
            i den meningen att man behärskar hela museifältet.
          </note>
          <note>
            Jag har ett citat till. Vidare är kostnadsmedvetenheten bland
            cheferna hög. Alla är mer eller mindre insatta i museets ekonomiska
            situation. Andan är professionell och strukturen är god, det råder
            ordning och reda.
          </note>
          <note>
            Om man ska tro ministern i svaret så har utredningen inte särskilt
            mycket bäring i de resonemang som nu förs. Bryr man sig om att
            läsa det här? Nu ska jag också köra lite siffror. Museet hade
            108 årsarbetare under 2004. Det är det lägsta antalet under de
            senaste fem åren. Detta har jag också hämtat ur Jane Cederqvists
            utredning, och jag utgår från att den är korrekt.
          </note>
          <note>
            De fasta kostnaderna, för fastighet, löner och säkerhet, uppgår
            till över 86 miljoner. Det är mer än museet får i anslag från
            departementet. Det överstiger 100 %. Men egenfinansiering har
            av tradition varit stor inom Nationalmuseum, vilket också påpekas
            i Jane Cederqvists promemoria.
          </note>
          <note>
            Jag går så över till kulturministerns beräkningar och alla siffror.
            Jag tog kontakt med museet när jag fick svaret i går eftermiddag
            för att kontrollera uppgifterna. Kunde de stämma? Det gjorde de
            inte. Waldemarsuddes anslagsökning är inte tillgängliga för Nationalmuseum,
            precis som Gunnar Andrén nyligen redogjorde för. Waldemarsudde
            är också ett museum som länge har haft stora behov. Man är säkert
            glad över det tillskott som man sedan fick. I den anslagsökningen
            som kulturministern talar om ingår kompensationen för fri entré,
            det vill säga 18,2 miljoner. Det är pengar som museet tidigare
            drog in på egen hand. Där kan man inte tala om en 50-procentig
            ökning, utan om en 8-procentig ökning. Kulturministern talar på
            s. 2 i svaret om ytterligare reformmedel på 7,8 miljoner som museet
            skulle ha fått. Vad är det för pengar? undrar man på museet. Man
            säger sig gärna ta emot dem.
          </note>
          <note>
            Vidare stämmer det inte heller att museet har ett ofinansierat
            underskott. Nu reviderade ministern uppgiften 2,5 miljoner till
            1,5. Jag hör dåligt själv, så jag vet att det kan vara svårt att
            höra. Det var en muntlig uppgift, vilket jag fick besked om före
            debatten. Det är 5,5 miljoner och inte 1,5. Det finns också skriftligt
            i budgetunderlaget. Man har inte heller fått en beviljad anslagskredit
            för 2006. En anslagskredit ska dessutom betalas tillbaka och kan
            inte ses som en höjning av anslaget.
          </note>
          <note>
            Jag förstår att ministern vill tro att hans medarbetare gör sitt
            jobb på departementet. Men om det är sådana här underlag som serveras
            så skulle jag vara bekymrad i ministerns kläder och skägg, kan
            jag väl tillägga.
          </note>
          <note>
            Vi får väl för övrigt se vilka som kommer att ha ansvaret för
            det budgetarbete som ska göras i höst. Jag kan garantera att om
            det blir en borgerlig regering i höst så kommer museets situation
            att se annorlunda ut. Jag tror att det kommer att glädja inte
            bara Nationalmuseum utan även andra i museivärlden.
          </note>
          <note type="speaker">
            Anf. 13 Utbildnings- och kulturminister LEIF PAGROTSKY (s):
          </note>
          <note>
            Herr talman! Jane Cederqvist gjorde en ordentlig genomgång. Alla
            de omdömen som stod där var dem som jag upprepade i mitt förra
            inlägg. Det är dem som vi baserar vår analys av Nationalmuseums
            verksamhet på. Efter det att hennes utredning var klar kom Nationalmuseum
            till oss och sade att det blev 10 miljoner i underskott, några
            veckor före årsskiftet. Vi blev oroliga och bad Nationalmuseum
            att komma med en åtgärdsplan. Det visade sig att det inte blev
            så stort underskott. Krisen var inte så akut. Det var inte så
            oroande. Åtgärdsplanen kom i alla fall in. Före åtgärder var det
            5 ½ miljoner. Efter de åtgärder som Nationalmuseum själv föreslog
            var det 2 ½ miljoner. När vi sedan träffades för att diskutera
            detta meddelade Nationalmuseum att de 2 ½ miljonerna krympt till
            1 ½ miljon.
          </note>
          <note>
            Lena Adelsohn säger att man inte ska lita på muntliga uppgifter,
            men alla uppgifter som Lena Adelsohn redovisar är ju muntliga.
          </note>
          <note>
            Jag är inte längre så orolig för Nationalmuseums ekonomi. Det
            är hanterbart med 1 % av kostnaderna i underskott. Jag förstår
            att det är en svår anpassning. Jag förstår att det skapar oro
            på myndigheten. Jag förstår att det är många viktiga och angelägna
            saker man vill göra som man inte kan göra, men tyvärr är det så
            inom alla områden. Budgeten sätter en sträng gräns för vad man
            kan göra och inte kan göra. Och det är mitt jobb som minister,
            med den författning vi har i Sverige, att se till att de beslut
            som Sveriges riksdag fattar om våra myndigheter genomförs. Sveriges
            riksdag har bestämt vilken anslagsram som gäller för varje myndighet,
            också Nationalmuseum. Då är det min sak att säkerställa att det
            finns planer och åtgärder för att genomföra detta.
          </note>
          <note>
            Jag är väldigt optimistisk när det gäller Nationalmuseums framtid.
            De gör ett bra jobb. De har ett brett folkligt stöd. Jag vill
            att det ska vara ännu bredare, också utanför Stockholm. Och jag
            är beredd att satsa på en rejäl utbyggnad och ambitionshöjning
            av Nationalmuseums verksamhet. Det är glädjande besked som är
            förtroendeförklaringar för Nationalmuseums roll i det svenska
            kulturlivet.
          </note>
          <note>
            De problem som nu finns hoppas jag snart är undanstökade. De
            beror delvis på att man varit väldigt beroende av sponsorer. Som
            vi vet är marknadsekonomin ett nyckfullt djur, och baserar man
            permanenta åtaganden, permanenta verksamheter, på något så nyckfullt
            som marknaden är risken att man blir besviken. Vi måste ha en
            stabil skattefinansiering för viktiga verksamheter. Marknaden
            är inte stadig nog för att kunna bära detta på lång sikt. Det
            är delvis det som anpassningen när det gäller Nationalmuseum nu
            handlar om. Men om jag läser affärstidningarna rätt är det ett
            nytt läge igen. Nu påminner ju bonusarna om vad de var i slutet
            på 90-talet, och de ska ju avspegla överskotten i företagen. Så
            kanske kan siffrorna komma tillbaka. Vad vet jag? Det ska vi gå
            igenom noggrant i lugn och ro inför höstens budgetarbete.
          </note>
          <note type="speaker">
            Anf. 14 LENA ADELSOHN LILJEROTH (m):
          </note>
          <note>
            Herr talman! Ja, det är märkligt. Nu upprepas de här felaktiga
            siffrorna igen. Jag har inte muntliga uppgifter. Jag har för säkerhets
            skull skriftliga uppgifter på det här från museet.
          </note>
          <note>
            Det står så här i svaret från ministern:
          </note>
          <note>
            Från regeringens sida kommer vi att fortsätta att pröva museets
            anslag och ekonomi genom löpande dialoger med museets ledning.
          </note>
          <note>
            Jag skulle vilja uppmuntra till en ny sådan dialog för uppenbarligen
            står hela tiden uppgift mot uppgift. Jag kan inte tänka mig att
            ledningen på museet börjar tala om att man nu måste säga upp personal,
            ta kontakt med Arbetsgivarverket och eventuellt stänga museet
            under nästa år man har redan lagt ned konstbiblioteket och delar
            av bildarkivet bara för att få en negativ artikel i en tidning.
            Det här är naturligtvis sanning. Den här dialogen har uppenbarligen
            inte fungerat, vad ministern än säger. Jag skulle därför vilja
            rekommendera nya kontakter.
          </note>
          <note>
            Museets ledning har ju under lång tid gått ut och varnat för
            att det här är på gång. Man har inte lyssnat. Och Jane Cederqvist
            har gjort den här utredningen den är välarbetad och genomarbetad,
            skulle jag vilja säga som också till stor del styrker det som
            museet säger. Uppenbarligen tar man inte hänsyn till detta på
            Kulturdepartementet. Jag kan inte tolka det annorlunda.
          </note>
          <note>
            Det är möjligt att det finns många som gläds åt att det kommer
            att kunna bli ytterligare ett museum, eventuellt på baksidan av
            Nationalmuseum, för form och design. Det är kanske roligt, men
            det hjälper inte när det gäller de problem som museet nu står
            inför. Det gör faktiskt inte det. Dessutom har ingen sett de pengarna
            ännu.
          </note>
          <note>
            Sedan gäller det regleringsbrevets formuleringar. Man ska bevara
            vårt kulturarv, främja internationellt utbyte, förbättra förutsättningarna
            för samlingarnas bevarande samt öka tillgängligheten. Detta är
            faktiskt omöjligt att fullgöra med den budgetram som man nu har.
            Dessutom överstiger de fasta kostnaderna det anslag man får. Jag
            tycker faktiskt att det här svaret snudd på är ett hån mot ett
            av våra viktigaste museer.
          </note>
          <note type="speaker">
            Anf. 15 Utbildnings- och kulturminister LEIF PAGROTSKY (s):
          </note>
          <note>
            Herr talman! Lena Adelsohn Liljeroth fortsätter med den debattstil
            som hon har utvecklat under senare tid med invektiv, kraftfulla
            fördömanden och ett trist tonläge. Jag ska försöka att behärska
            min frestelse att falla i samma. Jag vill bara upplysa dem som
            lyssnar om att de kraftfulla tonlägen vi nu hör från Moderaterna
            om att Nationalmuseum har så ont om pengar och att det ska bli
            så mycket bättre på det här området bara vi får en ny regering,
            som på alla andra områden, inte motsvaras av ett korvöre i några
            moderata motioner. Inte med en sekin har man höjt anslaget till
            det som vi nu diskuterar. Man vill öka pengarna till att vårda
            samlingarna. Men när det gäller den delen har Nationalmuseum i
            stort sett fått vad man har begärt i den jättesatsning på en halv
            miljard som regeringen har tagit initiativ till för de här åren.
            Moderaterna det vill jag gärna berömma stöder detta och vill till
            och med plussa på det. Men i fråga om det anslag för museet som
            det här regleringsbrevet handlar om och som handlar om att tillämpa
            det riksdagsbeslut som har fattats har Moderaterna inte yrkat
            ett korvöre i höjt anslag. Att stå här och kalla det jag säger
            för ett hån och att vara allmänt nedlåtande mot mig och försöka
            värva röster bland Nationalmuseums sympatisörer och vänner och
            väljare tycker jag är lite ohövligt, om jag ska uttrycka mig med
            ett annat språkbruk än det som Lena Adelsohn själv använder.
          </note>
          <note>
            Till sist: Myndigheten Nationalmuseum för att undvika missförstånd
            ska jag säga att det är inklusive Waldemarsudde har fått anslagsökningar
            på 50 % på fem år. För i år budgeterar de en höjning av sina kostnader
            med 9 %, i ett land utan inflation. Detta har riksdagen inte sanktionerat,
            utan riksdagen har medgett kostnadsökningar på 3 ½. Någon akut
            kris för museet är det inte. Ett välskött viktigt museum ska utvecklas.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2005/06:326 om utveckling av landsbygden
          </note>
          <note type="speaker">
            Anf. 16 Utbildnings- och kulturminister LEIF PAGROTSKY (s):
          </note>
          <note>
            Herr talman! Annika Qarlsson har mot bakgrund av ett enskilt
            fall i Steneby i Dalsland ställt ett antal frågor till samhällsbyggnadsministern
            avseende arkeologiska undersökningar i samband med exploateringsprojekt
            och kostnaderna för sådana undersökningar.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Jag känner till den verksamhet som Annika Qarlsson hänvisar till
            i interpellationen och delar uppfattningen att turismen är en
            viktig framtida näring för Dalsland. Och mat och måltiden är en
            viktig del av den turistiska upplevelsen och har därmed betydelse
            för regionen.
          </note>
          <note>
            När det gäller skyddet för fornlämningar vill jag börja med att
            citera vad som står i inledningsparagrafen i kulturminneslagen.
            Där sägs att det är en nationell angelägenhet att skydda och vårda
            vår kulturmiljö samt att detta ansvar delas av alla. Kulturarvet
            är alltså inte bara en angelägenhet för det offentliga utan för
            oss alla.
          </note>
          <note>
            Den gällande lagstiftningen på området, som härstammar från 1600-talet,
            ger fasta fornlämningar ett generellt skydd mot ingrepp som gäller
            utan någon myndighets beslut. Det är tack vare detta skydd som
            vi i Sverige har ett unikt historiskt material som berättar om
            de människor som levt före oss och om hur dagens samhälle vuxit
            fram. Enligt denna lagstiftning måste den som vill rubba, ändra
            eller ta bort en fast fornlämning ha tillstånd av länsstyrelsen.
            Länsstyrelsen ska göra en avvägning mellan intresset av att bevara
            fornlämningen och intresset av att utföra ingreppet. Som villkor
            för ett tillstånd kan länsstyrelsen ställa krav på en särskild
            undersökning för att dokumentera fornlämningen och ta till vara
            fornfynd. Länsstyrelsen kan också besluta om särskild utredning
            och arkeologisk förundersökning.
          </note>
          <note>
            Enligt huvudregeln svarar exploatören, det vill säga den som
            önskar utföra ett projekt som berör en fast fornlämning, för de
            kostnader som en arkeologisk utredning eller undersökning innebär.
            Undantag från kostnadsansvaret gäller dock bland annat om det
            är fråga om en fornlämning som inte tidigare varit känd eller
            om den slutliga kostnaden väsentligt överstiger vad länsstyrelsen
            angivit i sitt beslut. Vidare finns det vissa möjligheter att
            få statsbidrag för arkeologiska undersökningar. Frågor om undantag
            från huvudregeln om kostnadsansvar samt om bidrag prövas av länsstyrelsen.
          </note>
          <note>
            Jag är helt införstådd med att kostnaden för arkeologiska undersökningar
            och utredningar kan uppfattas som kostsamma för den enskilde.
            Lagstiftningen utgår dock från att det är ett nationellt intresse
            att bevara en fornlämning, medan det generellt sett inte är ett
            nationellt intresse att ta bort den. Frågan bör också ses i ett
            större sammanhang. Vi vet att kulturarvet har en stor betydelse
            för den regionala tillväxten. Kulturarvet är viktigt för den regionala
            turismen och för att öka en regions eller orts attraktivitet.
            Ju större kunskap om den regionala och lokala historien, desto
            större möjligheter för ekonomisk tillväxt för de lokala företagarna.
          </note>
          <note>
            Det finns enligt min bedömning inte skäl att göra en översyn
            av kulturminneslagens bestämmelser på detta område. Det är dock
            viktigt att tillämpande myndigheter Riksantikvarieämbetet, RAÄ,
            och länsstyrelserna följer upp och utvärderar kostnaderna för
            såväl enskilda arkeologiska undersökningar som undersökningar
            totalt sett. Detta är angeläget såväl för acceptansen för verksamheten
            som av samhällsekonomiska skäl.
          </note>
          <note type="speaker">
            Anf. 17 ANNIKA QARLSSON (c):
          </note>
          <note>
            Herr talman! Tack så mycket för svaret, ministern. I svaret finns
            det faktiskt en hel del saker som jag instämmer i till fullo.
            Vi talar om att det är en nationell angelägenhet. Det är självklart
            att vi ställer upp på det.
          </note>
          <note>
            Vi kan också se att länsstyrelsen är en viktig instans som har
            att göra en avvägning av intresset att bevara eller att utföra
            ingreppet och då behöva göra en utgrävning. Jag kan också hålla
            med om att kulturarvet är av stor betydelse för den regionala
            tillväxten. I de sakerna är vi överens och eniga. Det vi kan se
            när vi går in på enskilda fall är att problemet är vem som ska
            stå för notan. Det är en av de viktiga punkterna som jag vill
            diskutera med ministern.
          </note>
          <note>
            I det här fallet ser vi att det är en kyrkogård som är öde sedan
            länge. Den har inte haft någon annan historieskrivning runtomkring
            annat än att det är markerat i översiktsplaner och så vidare.
            Man har under årens gång gjort byggen av det här huset, och man
            har även grävt brunn. Man har från det närliggande området gjort
            stora schaktningar på flera meter för att använda till fylle vid
            ett vägbygge, och det är ändå i relativt modern tid.
          </note>
          <note>
            Det som jag beskrev lite kort i min interpellation har på vissa
            sätt lösts upp. I hanteringen av det här fallet har det varit
            väldigt stelbent, och tidigare har det varit bristande tillmötesgående.
            Det har nu i stället gjorts besök av länsstyrelsen som har varit
            ute på platsen. Man försöker att hitta en lösning på det här lokala
            fallet, vilket är mycket bra.
          </note>
          <note>
            Men jag har också sedan jag lade fram den här interpellationen
            fått en mängd samtal från andra personer som i andra ärenden är
            i ungefär samma situation. Bland annat har vi ett husbygge i Herrljunga
            kommun som villkorades med utgrävning. När den var gjord blev
            det i stället stoppat enligt strandskyddslagen. Det ligger vissa
            problem i de här frågorna som gör det svårt att få till stånd
            en utveckling lokalt både för företagare och för lite större aktörer,
            som Herrljunga kommun i det här fallet.
          </note>
          <note>
            Den fråga som jag ställde gällde rimligheten i att länsstyrelsen
            kan stoppa detta men att det är en enskild företagare som ska
            stå för notan. Väldigt ofta är det Vägverket eller andra stora
            aktörer som får ta på sig att gräva ut, och de har också en annan
            möjlighet att göra det.
          </note>
          <note>
            I det här fallet handlar det om en investering på kanske 89 miljoner
            med möjligheten till arbetstillfällen och utvecklingen av ett
            mycket intressant turistföretag på en viktig plats i Sverige.
            Är det rimligt att det är han som ska betala kanske upp till 1
            miljon för att göra den här utgrävningen?
          </note>
          <note>
            Det som vi från Centerpartiets och min sida kan tycka vore bra
            är att om det är länsstyrelsen som har ansvaret för att se om
            det är en nationell angelägenhet och någonting som borde bevaras
            borde det rimligtvis också vara länsstyrelsen som har medlen att
            genomföra den här utgrävningen.
          </note>
          <note>
            Det handlar både om att utveckla företag och om att ta till vara
            den historia som finns, som också kan vara av stort värde för
            oss.
          </note>
          <note type="speaker">
            Anf. 18 Utbildnings- och kulturminister LEIF PAGROTSKY (s):
          </note>
          <note>
            Herr talman! Jag vill gärna tacka Annika Qarlsson för den här
            viktiga interpellationen. Den har riktat uppmärksamheten på den
            svåra målkonflikt vi har i Sverige när det gäller den typ av ärenden
            som vi diskuterar nu.
          </note>
          <note>
            Vi har å ena sidan det gemensamma intresset av att bevara vårt
            kulturarv för eftervärlden och samtidigt å andra sidan ett gemensamt
            intresse av att inte lägga onödiga hinder för jobb, sysselsättning
            och dragningskraft på en utsatt ort. Det är en svår avvägning,
            och det är svårt att tänka sig att den ska kunna ske helt utan
            att någon blir missnöjd.
          </note>
          <note>
            Det verkar som att Annika Qarlsson och jag har samma indikationer
            på det nu aktuella ärendet. Det kanske blir ett sådant lyckosamt
            exempel där länsstyrelsen genom ett tillmötesgående och en serviceinriktad
            attityd på senare tid med besök på platsen och samtal med den
            sökande framgångsrike näringsidkaren diskuterat sig fram till
            andra lösningar på de byggnationsproblem, byggnationsuppgifter
            och expansionsmöjligheter som fanns som inte inkräktar på fornminnet.
            Det sparar både kostnader och bevarar samtidigt kulturarvet för
            framtiden.
          </note>
          <note>
            Jag är som Annika Qarlsson också vet lika intresserad som någon
            annan av att turistnäringen ska utvecklas. I västra Dalsland finns
            inte så mycket annat att jobba med, och turismen är av oerhört
            stor betydelse. Där är det också viktigt att fornminnen och kulturarvet
            också fortsätter att bidra till upplevelser på platsen.
          </note>
          <note>
            Men det räcker inte. Det måste också finnas ställen att äta på
            och bo på. Det företag som vi nu diskuterar är en av de allra
            största magneterna som finns. Det är en restaurang av riksintresse
            med renommé vida omkring men där det saknas möjligheter till övernattning.
            Att människor kan övernatta är naturligtvis en jätteviktig sak
            för den regionala utvecklingen.
          </note>
          <note>
            Att kunna övernatta på en historiskt viktig plats där det finns
            fornlämningar kvar som man kanske kan göra något spännande av
            tror jag kan vara ett plus för alla parter, som det här ärendet
            håller på att utveckla sig.
          </note>
          <note>
            Min åsikt är att vi ska ha ett starkt lagligt skydd för den här
            typen av fornminnen. Men vi ska tillämpa dessa regler med förnuft,
            flexibilitet och serviceintresse från de myndigheter som finns.
            Det finns också vissa möjligheter till bidrag och gemensam finansiering.
          </note>
          <note>
            Annika Qarlsson säger att om det nu är ett gemensamt nationellt
            intresse så borde det vara gemensam nationell finansiering. Det
            kan man tycka. Jag konstaterar att pengarna som vi har till förfogande
            inte räcker för att med skattemedel bekosta allt sådant, och nu
            tänker jag på de enskilda som investerar.
          </note>
          <note>
            Jag blev rätt förskräckt när jag förberedde den här diskussionen
            och försökte ta reda på vad Centerpartiet har för åsikt om detta
            så att vi kanske skulle kunna mötas i den här frågan också i den
            här delen av vår debatt. Jag fann att Centerpartiet vill minska
            anslaget med inte mindre än 70 miljoner kronor.
          </note>
          <note>
            Att å ena sidan säga att vi ska ta ett gemensamt ansvar för finansieringen
            men att å andra sidan säga att vi ska avsätta mindre pengar är
            kanske någonting man skulle kunna tänka om till nästa budgetmotion
            i höst. Då kanske vi kunde enas om att göra det en liten smula
            mer generöst i varje fall.
          </note>
          <note type="speaker">
            Anf. 19 ANNIKA QARLSSON (c):
          </note>
          <note>
            Herr talman! Det som står i slutet på svaret är att det inte
            finns skäl att göra en översyn av kulturminneslagens bestämmelser
            på det här området. Det var en av mina frågor: Jag undrade om
            det fanns en beredskap för att göra en översyn. Jag tror att den
            viktigaste delen i det handlar om vilka effekter det får. Kulturminneslagen
            i sig är ju inte något annat än vad den används till. Det avgörande
            är människorna bakom som använder den.
          </note>
          <note>
            Det jag har funderat på är detta: En översyn av en hel kulturminneslag
            kan ju vara ett stort arbete, och det är inte säkert att den resulterar
            i något annat än exakt samma förhållanden som de som rått tidigare.
            Frågan är: På vilket sätt pågår diskussioner? Hur reglerar man
            tillsynen av de här sakerna? Jag har också under den här tiden
            fått många reaktioner på att det är väldigt olika hur man bemöts
            beroende på vilken länsstyrelse som man har att möta. Självklart
            sker det utifrån lokala förutsättningar och lokala handläggare,
            men finns det något gemensamt handhavande av riktlinjer för den
            här typen av frågor för att se till att det blir någorlunda likadant
            utfall oberoende av på vilken sida av länsgränsen man bor?
          </note>
          <note>
            Jag vill gå tillbaka till kostnaden, som jag tycker är en viktig
            fråga. Jag får ta med mig frågan om anslagen. Det pågår ju budgetdiskussioner
            i alla partigrupper.
          </note>
          <note>
            Det jag ändå tycker är en intressant princip är att den som äger
            makten över ett beslut också är den som ska stå för notan. Det
            är denne som kan se om man kan göra avvägningar. Är det här ett
            rimligt beslut? Är det verkligen av så stort nationellt intresse
            att vi tycker att det är värt att satsa miljonen på att göra den
            här utgrävningen? I dag blir det i stället så att det är väldigt
            enkelt att sitta på en länsstyrelse och säga att man har markerade
            områden och en kyrkogård som ska bevaras i inte bara 500 år utan
            i ytterligare 500 år, och så hamnar detta i stället i knäet på
            Falkholts Gestgifveri, som då väljer att inte bygga ut verksamheten.
          </note>
          <note>
            Om vi kan hamna i att vi är överens om principen så får vi väl
            var och en på sitt håll börja jobba med att också se till att
            det finns medel och pengar för att klara av att leva upp till
            denna princip. Det jag undrar är om detta är en princip som ministern
            skulle kunna tänka sig att ta hem och diskutera även i sina led.
          </note>
          <note type="speaker">
            Anf. 20 Utbildnings- och kulturminister LEIF PAGROTSKY (s):
          </note>
          <note>
            Herr talman! Nu är vi överens igen! Vilken konstig debatt det
            här blev!
          </note>
          <note>
            Jag tycker också, som sagt, att vi ska ha en stark lagstiftning
            på det här området, men lagstiftningen blir ju i slutändan vad
            de människor som så att säga sitter vid fronten och tillämpar
            den gör den till. Låt oss hoppas att det här ärendet, som gäller
            Falkholts i Dalsland, kan utvecklas till en solskenshistoria där
            alla parter blir väldigt nöjda och som vi kan använda som en sorts
            inspiration på andra länsstyrelser kanske till och med på samma
            länsstyrelse när det gäller hur man kan gå till väga om man tillsammans
            sätter sig ned och diskuterar hur man ska kunna komma runt de
            svårigheter som möter en näringsidkare som vill bygga ut där det
            finns värdefulla fornlämningar. Det är då inte bara att ge kalla
            handen och säga: Nej, det går inte för här finns det och det,
            så låt bli eller gräv ut och gör någonting som kostar hur mycket
            som helst. I stället kan man sätta sig ned, klia sig noggrant
            i huvudet och försöka vara kreativ och hitta lösningar som inte
            inkräktar på fornlämningen och som kanske kan förena de båda intressena.
            Där detta inte går kan det också finnas möjlighet till bidrag
            till kostnaderna, kanske inte så att man får alltihopa täckt,
            men i alla fall ett stöd som lindrar den belastning som det här
            blir på investeringen och företaget.
          </note>
          <note>
            Jag tycker att det är en viktig skillnad här mellan å ena sidan
            fornlämningar som är allmänt kända och som näringsidkaren känner
            till när han köper sin fastighet och börjar sin verksamhet och
            å andra sidan sådana som länsstyrelsen plötsligt en dag kommer
            och pekar ut: Du vet inte om det, men under ditt hus finns det
            en stenålderslämning som du inte får peta på.
          </note>
          <note>
            De två fallen tycker jag är ganska olika, och jag vill gärna
            prioritera det fall då det kommer som en blixt från klar himmel
            för en näringsidkare som inte hade möjlighet att gardera sig och
            förbereda sig på detta. Men när någon köper en fastighet och redan
            vid köpet vet om att något sådant här finns är det en lite annorlunda
            situation.
          </note>
          <note>
            Men låt oss inrikta oss på att i så många fall som möjligt hitta
            gemensamma lösningar som gör alla nöjda och kanske till och med
            kan göra att fornminnet höjer dragningskraften till den fastighet
            som det här handlar om. Så tror jag att det kan bli i det speciella
            fallet hos Falkholts. Ingen av oss vill ju att Falkholts ska behöva
            höja priset på sin goda mat för att möjliggöra att kulturminnesvården
            ska få sitt, utan att detta kan gå hand i hand med fortsatt attraktiv
            och prisvärd verksamhet.
          </note>
          <note type="speaker">
            Anf. 21 ANNIKA QARLSSON (c):
          </note>
          <note>
            Herr talman! Kopplat till det här finns också en annan fråga
            som jag vet att andra centerpartister före mig har varit uppe
            och debatterat. Det handlar om möjligheten att göra utgrävningar.
            I dag anses detta vara ett myndighetsutövande, vilket gör att
            man inte kan konkurrera om det hela, och det finns ingen möjlighet
            att kanske pressa priset på de utgrävningar som görs. Där har
            man tittat på Danmark som ett exempel på att göra på ett lite
            annorlunda sätt. Är det något som ministern har tittat på och
            sett som något intressant?
          </note>
          <note>
            Jag kan bara avslutningsvis säga att i det här enskilda fallet
            står förhoppningen till att det ska lösa sig bra. Jag kan fortfarande
            se att de principiella frågor som man tog upp, som handlar både
            om ansvaret för kostnaden att det inte ska drabba enskilda näringsidkare
            och om hur man efterlever den här lagstiftningen på olika håll,
            fortfarande finns med som en problematik som inte löser sig bara
            för att Falkholts Gestgifveri i Dalsland kanske får framgång och
            kan utveckla sin verksamhet och utveckla Dalsland som det fantastiska
            turistområde det faktiskt är.
          </note>
          <note type="speaker">
            Anf. 22 Utbildnings- och kulturminister LEIF PAGROTSKY (s):
          </note>
          <note>
            Herr talman! Det finns inget större behov av att förlänga debatten
            när vi är så eniga, men det kom en ny tråd om att sänka kostnaderna
            för utgrävningarna. Vi har utrett den frågan. Den har varit på
            remiss, och vi arbetar just nu med att ställa samman detta och
            se vad det kan bli.
          </note>
          <note>
            Också jag är besjälad av en vilja att sänka kostnaderna. Vi diskuterade
            ju i förra replikskiftet hur vi ska minska antalet fall där detta
            blir ett problem. Men där det ändå blir ett problem gäller det
            att minska kostnaderna, inte bara genom att öka statsbidragen
            utan genom att sänka de kostnader som det här handlar om. Där
            har utredningen föreslagit att man ska öppna för konkurrens, just
            i syfte att få en bättre kostnadsutveckling. Utgångspunkten för
            mig, innan jag har tagit del av den fortsatta utvecklingen, är
            att det är en viktig aspekt också för kulturminnesvården. Det
            är inte bara att övervältra vilka kostnader som helst på näringslivet.
            Här har vi ett ansvar att se till att ingen av de kostnader som
            vi tvingar andra att betala är omotiverade eller för höga av det
            ena eller det andra skälet. Vi måste se till att varje chans att
            förbilliga detta tas till vara.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2005/06:330 om översyn av reglerna
            för barnbidrag och studiehjälp
          </note>
          <note type="speaker">
            Anf. 23 Statsrådet LENA HALLENGREN (s):
          </note>
          <note>
            Herr talman! Yvonne Andersson har frågat mig vilka åtgärder jag
            avser att vidta för att undanröja skillnaderna i studiehjälpsreglerna
            mellan de elever som är födda första halvan av året respektive
            de som är födda senare på året.
          </note>
          <note>
            Frågan rör två politikområden och två statliga stöd. Det allmänna
            barnbidraget betalas ut till och med det kvartal barnet fyller
            16 år. Studiebidraget är en del av den så kallade studiehjälpen
            och lämnas för gymnasiestudier. Studiehjälpen betalas ut från
            och med kvartalet efter det eleven fyller 16 år men tidigast från
            och med höstterminens start.
          </note>
          <note>
            När ett barn fyllt 16 år upphör det allmänna barnbidraget men
            ersätts av förlängt barnbidrag om barnet fortfarande går i grundskola
            eller får utbildning på motsvarande nivå i annan skola. Det förlängda
            barnbidraget betalas ut från och med kvartalet efter det att barnet
            fyllt 16 år till och med den månad barnet slutför utbildningen
            eller avbryter studierna. Detta innebär alltså att stöd i form
            av barnbidrag lämnas för alla barn som fyller 16 år under det
            första halvåret fram till grundskolestudiernas slut.
          </note>
          <note>
            Studiebidraget skiljer sig från barnbidraget i och med att det
            är en form av studiestöd, det vill säga ett verktyg för att rekrytera
            till och underlätta gymnasiestudier. Därför lämnas studiehjälp
            till gymnasiestuderande endast under studietid. Det innebär att
            studiehjälp inte lämnas före gymnasiestudiernas början och inte
            heller under sommarlov. Till ungdomar som inte studerar lämnas
            inte studiehjälp.
          </note>
          <note>
            På det vis som systemen är uppbyggda lämnas i vissa fall inget
            stöd under sommarlovet mellan grundskola och gymnasieskola. Jag
            anser att grundtanken i studiehjälpen, nämligen knytningen till
            studietid, är mycket viktig och avgörande för studiehjälpens konstruktion.
            Således lämnas inte studiestöd under sommarlov. Tack vare det
            förlängda barnbidraget har familjer med studerande ungdomar möjlighet
            att få barnbidrag fram tills grundskolan avslutas. Vid gymnasiestudiernas
            början tar studiehjälpen vid. Jag anser att den nuvarande gränsen
            mellan barnbidrag och studiebidrag är rimlig.
          </note>
          <note type="speaker">
            Anf. 24 YVONNE ANDERSSON (kd):
          </note>
          <note>
            Herr talman! Interpellationen kom till i samband med en talmansresa
            i Östergötland där några elever frågade: Varför är vi orättvist
            behandlade för att vi är födda på våren?
          </note>
          <note>
            Ungdomarna kan inte förstå de system som läggs uppifrån.
          </note>
          <note>
            Minister Lena Hallengrens svar tyder på att hon är nöjd med de
            regler som i dag gäller för barnbidrag och studiehjälp. Vi har
            två system som inte går ihop. Det handlar om orättvisan för familjer
            med ungdomar som är födda på våren.
          </note>
          <note>
            Hela den redovisning som statsrådet gör i sin genomgång stämmer
            mycket väl. Det är just i fråga om den redovisningen som jag vill
            vara rösten för de ungdomar som reagerar.
          </note>
          <note>
            Jag har själv fem barn som alla är födda under första halvåret.
            I vår familj har vi varit med om de två månader då man inte får
            någonting just därför att barnen är födda på våren.
          </note>
          <note>
            Många föräldrar har uppmärksammat detta i samband med att jag
            tidigare har lyft den här frågan här i kammaren.
          </note>
          <note>
            Det handlar om att alla barn bör få samma förutsättningar i sin
            start. Det är inte rimligt att tro det kan inte heller minister
            Lena Hallengren tro att de ungdomar som går ut grundskolan ska
            få sommarjobb och försörja sig själva i två månader.
          </note>
          <note>
            Herr talman! I går diskuterades vårpropositionen när det gäller
            landets ekonomi. I slutet av den står det tydligt att alltfler
            har blivit fattiga i vårt land. De som är mest fattiga är just
            barnfamiljer och ungdomar. Rädda Barnen kom med en rapport för
            bara några månader sedan där man uppmärksammade de fattiga barnen.
          </note>
          <note>
            Att två system inte går ihop är ett problem för dessa familjer.
            De får inte pengarna att räcka.
          </note>
          <note>
            Jag hade ett telefonsamtal för bara en halvtimme sedan med en
            förälder som sade: Hur ska vi göra som redan nu räknar på varje
            krona?
          </note>
          <note>
            Det är väl ingen av oss som tror att de 16-åringar som är födda
            på våren inte kostar någonting på sommaren. Vi förväntar oss heller
            inte att de ska få socialbidrag eller studiebidrag på sommaren.
            Den utbyggda studieverksamheten har vi ju inte.
          </note>
          <note>
            Jag vill peka på ett reellt problem. Vi har bra system. Jag är
            glad för att vi har bra barnbidragssystem och bra studiehjälpssystem,
            men vi har ett glapp mellan systemen som drabbar enskilda. Försörjningsbördan
            är ju inte annorlunda.
          </note>
          <note>
            Anledningen till min interpellation är att uppmärksamma ministern
            på det här problemet. Därför blev jag naturligtvis besviken när
            ministern säger att systemen är bra som de är.
          </note>
          <note>
            Jag tror inte att ni tycker det. Därför vill jag envist under
            hela den här interpellationsdebatten försöka få ministern att
            ändra sig.
          </note>
          <note type="speaker">
            Anf. 25 Statsrådet LENA HALLENGREN (s):
          </note>
          <note>
            Herr talman! Interpellanten skriver att studiehjälpen bör ta
            vid där barnbidraget upphör. Jag menar att studiehjälpen ska vara
            kopplad till studier. Det har en rekryterande effekt. Den som
            inte studerar på gymnasiet får inte studiehjälp. Mellan årskurs
            1 och 2 och mellan årskurs 2 och 3 på gymnasiet delas inte heller
            ut någon studiehjälp.
          </note>
          <note>
            Jag lyssnar gärna med Yvonne Andersson om vi är överens om principerna
            för studiehjälpen. Jag tycker att den principen är väsentlig.
            Studiehjälp har en rekryterande effekt. Den som inte går på gymnasiet
            får ingen studiehjälp.
          </note>
          <note>
            När det gäller barnbidraget finns det olika rättviseprinciper
            som naturligtvis kan diskuteras. Alla får ungefär 200 000 kr per
            barn i barnbidrag till och med det kvartal då barnet fyller 16
            år. För att inte orättvisan ska upplevas så påtaglig och stor
            som den gör om man är född i januari och bara får barnbidrag till
            och med mars, infördes ett förlängt barnbidrag så länge man går
            i grundskolan.
          </note>
          <note>
            Det finns olika rättviseprinciper om alla faktiskt ska få lika
            mycket per barn. Det förlängda barnbidraget bidrar naturligtvis
            till att den som är född tidigare får lite mer i siffror och kronor
            och ören. Det tycker jag är en fullt rimlig princip.
          </note>
          <note>
            Att studiehjälpen skulle ta vid tidigare är inte en princip som
            jag delar eftersom jag menar att den har en rekryterande effekt
            och bör vara kopplad till heltids gymnasiestudier.
          </note>
          <note type="speaker">
            Anf. 26 YVONNE ANDERSSON (kd):
          </note>
          <note>
            Herr talman! Jag har inga tekniska lösningar på detta. I min
            interpellation var tanken att studiehjälpen ska ta vid när barnbidraget
            eller det förlängda barnbidraget upphör.
          </note>
          <note>
            Vi kan från vår horisont som politiker debattera och diskutera
            olika system och ordna dem. Vi kan tycka att studiehjälp är till
            för att stimulera till studier. Den uppfattningen delar jag. Av
            barnbidraget får alla ungefär 200 000.
          </note>
          <note>
            Vi tycker att vi har ett bra system. Men vi har ändå inte ett
            system som erbjuder ungdomar sommarjobb. I dag är ungefär 57 000
            unga arbetslösa. Därtill kommer alla de ungdomar som i så fall
            skulle ha sommarjobb. Det har blivit allt tuffare. Den debatten
            har vi också haft här i kammaren.
          </note>
          <note>
            Vi måste då fundera på dessa system som anpassades en gång i
            tiden när det var betydligt enklare. När jag själv var ung var
            det mycket enklare att få ett jobb till exempel på ett pensionat
            eller som barnflicka. På så sätt kunde man få in pengar. Jag tillhör
            de ungdomar som efter 16 års ålder fick försörja sig själva.
          </note>
          <note>
            I dag går det inte. Vi politiker får rapporter om att fattigdomen
            har ökat. Det har regeringen själv skrivit i vårpropositionen.
            Fattigdomen ökar. Den är i hög grad kopplad till barnfamiljer
            med ungdomar. Då måste vi fundera på hur de upplever systemen.
            Är systemen rättvisa?
          </note>
          <note>
            Vi nalkas nu en sommar då massor av föräldrar kämpar energiskt
            för att få pengarna att räcka eftersom deras 16-åring plötsligt
            inte får någonting som stöd och hjälp.
          </note>
          <note>
            Hur ska vi lösa de två månaderna med bristande medel i kassan?
            Hur ska de täckas?
          </note>
          <note>
            Många ungdomar från fattiga hem får i dag gudskelov möjlighet
            att gå på gymnasiet. Det är vi glada för. Det fick de inte för
            ett antal år sedan. Hur får vi dem att klara sin ekonomi? Vi kanske
            måste ha något annat tekniskt system. Det viktiga för mig i den
            här debatten är att lyfta detta från andra sidan. Föräldrarna
            har ett försörjningsansvar enligt föräldrabalken fram till dess
            barnen är 20 år. Det handlar om föräldrarnas horisont och ungdomarnas
            horisont. De kostar inte mindre för att de inte går i skolan.
            De får ingen lunch på skolan. De har inga aktiviteter. Det kostar
            ofta om de ska ta sig till en badplats. Många av de här familjerna
            har över huvud taget inte råd med någon som helst semester, och
            sommarkollo finns inte för ungdomar i den utsträckning som det
            finns för mindre barn.
          </note>
          <note>
            Vi har ett problem, och vi måste se hur vi kan lösa det. Det
            kanske är något annat som behövs. Jag tror inte att vi kan göra
            ett uppehåll på ett par månader i många familjer som redan har
            en ansträngd ekonomi.
          </note>
          <note type="speaker">
            Anf. 27 Statsrådet LENA HALLENGREN (s):
          </note>
          <note>
            Herr talman! Jag vill gärna ta tillfället i akt och påtala några
            av de förändringar som har gjorts relativt nyligen.
          </note>
          <note>
            Som jag tidigare har nämnt tar studiehjälpen vid när man börjar
            studera på gymnasiet. För den som inte studerar på gymnasiet utgår
            inte någon studiehjälp. Den har en rekryterande effekt, och jag
            menar att det också ska vara så. Fram till 2003 fick man studiehjälp
            nio månader om året. I dag får man det tio månader om året, vilket
            naturligtvis också var en ökning av familjens inkomst. Visserligen
            går studiehjälpen till att rekrytera till studier, men i många
            fall bidrar den också till familjens samlade ekonomi.
          </note>
          <note>
            Vi höjde nyligen i går presenterades det här i riksdagen studiehjälpen
            med 100 kr i månaden. Tidigare höjdes barnbidraget med 100 kr
            i månaden. Vi har avsatt 100 miljoner kronor till sommarjobb,
            vilket också är välkommet. Det innebär inte att alla ungdomar
            garanteras ett sommarjobb, men det innebär att många ungdomar
            får en möjlighet att pröva på arbetsmarknaden, testa ett jobb
            som man kanske skulle vilja jobba med i framtiden, tjäna lite
            egna pengar och bidra till familjens ekonomi.
          </note>
          <note>
            Vi har också tidigare aviserat 1 miljard till ekonomiskt utsatta
            barn. Det är en grupp som har ett ökat behov, och det gäller inte
            minst ensamstående föräldrar med barn. De förändringar som har
            gjorts där handlar till exempel om höjt bostadsbidraget för dem
            som har hemmavarande barn, höjt underhållsstöd och barntillägg
            för studerande. Vi försöker ekonomiskt stödja familjer med barn
            på olika sätt, och det gäller framför allt familjer i en ekonomiskt
            utsatt situation. Det handlar om att man har en lägre inkomst,
            och då har vi bostadsbidraget. Studerande med barn är också en
            grupp som är ekonomiskt utsatt.
          </note>
          <note>
            Det är olika vägar som vi så här långt har valt för att underlätta
            för familjer som har en ekonomiskt tuff situation och som dessutom
            har barn.
          </note>
          <note type="speaker">
            Anf. 28 YVONNE ANDERSSON (kd):
          </note>
          <note>
            Herr talman! Vi har väldigt många olika system för att hjälpa
            familjer och utsatta barn. Allt det är bra. Det tycker jag också.
            Det är jättebra att vi har det, men vi har en orättvisa. Det bekymrar
            mig att ministern vänder sig ifrån den orättvisan. Jag hade faktiskt
            hoppats att den här debatten i stället skulle innebära att vi
            får gå hem och fundera på vad vi kan göra för att människor inte
            ska vara utsatta. Det är dock en orättvisa. Om ett barn är fött
            på våren handlar det om tusenlappar därför att studiebidraget
            kommer på hösten. Regeringen har ju som målsättning att i princip
            alla barn ska gå vidare till gymnasiet, och visst bör man kunna
            hitta ett system för att hjälpa de utsatta familjerna de här två
            månaderna på sommaren.
          </note>
          <note>
            Man kan tycka att det är lite, men i en ekonomi där man räknar
            pengarna varje månad betyder de här tusenlapparna mycket det är
            riktigt mycket. Jag tycker att man måste ta upp när systemen inte
            går ihop. Man måste hitta en kontinuitet. Jag tycker att det är
            bra att många familjer klarar sig så bra som de gör. De kämpar
            tappert, och trots två heltidsarbetande föräldrar är det tufft
            med tre tonåringar. Då kan det röra sig om riktigt mycket pengar.
            Därför tror jag att man måste titta över detta. Jag kommer envist
            att peka på den här orättvisan. Den är en av de mest tydliga orättvisor
            som vi har i våra system. Allt annat kan vi kollra bort med bostadsbidrag,
            barnbidrag och studiemedel hit och dit, men här finns ett uppenbart
            problem från familje- och försörjningshorisonten.
          </note>
          <note>
            Minister Hallengren! Jag önskar än en gång att ni tittar över
            det här problemet. Vi vill väl ändå att alla ska få en likadan
            start och lika bra möjligheter när man försörjer sina barn?
          </note>
          <note type="speaker">
            Anf. 29 Statsrådet LENA HALLENGREN (s):
          </note>
          <note>
            Herr talman! Jag vill verkligen understryka att man inte på något
            sätt ska underskatta det tillskott som 1 050 kr i månaden under
            sommaren innebär. Men man ska kanske inte heller tala med för
            stora ord och säga att det avgör starten i livet. Det finns många
            olika sätt att möta de ekonomiskt utsatta familjerna. Det är en
            ekonomisk fråga. Det är klart att vi alla får återkomma, och vi
            gör ju det ständigt i våra budgetar och vårpropositioner för att
            ytterligare förbättra vårt välfärdssystem.
          </note>
          <note>
            Jag nämnde tidigare, och jag vill gärna upprepa det, att den
            miljard till ekonomiskt utsatta barn som regeringen tidigare har
            aviserat har handlat om höjda barnbidrag. Nu har vi också höjda
            studiebidrag, höjt underhållsstöd, höjt bostadsbidrag och ökade
            möjligheter för den som har hemmavarande barn. Regeringen arbetar
            väldigt aktivt för att på olika sätt möta familjer i en ekonomiskt
            utsatt situation.
          </note>
          <note>
            Men det är väldigt betydelsefullt att studiehjälpen är kopplad
            till möjligheten att rekrytera till gymnasiestudier. Situationen
            kvarstår ju för de familjer som har ungdomar som inte deltar i
            gymnasiestudier och som alltså över huvud taget inte nås av studiehjälpen.
            Vi måste hela tiden fundera på vad som faktiskt är möjligt att
            göra för att åstadkomma en bättre situation rent ekonomiskt. Men
            principen att studiehjälpen är rekryterande och att alla får lika
            mycket i barnbidrag är en princip som så här långt har rått. Jag
            tycker att det också är ett sätt att rättvist fördela. Det kan
            man naturligtvis alltid ha olika synpunkter på, och Kristdemokraterna
            får väl återkomma med sina tillskott.
          </note>
          <note>
            Det är klart att det är ett kostsamt förslag att lägga till några
            månader i studiestödssystemet. Vi gjorde det 2003 då studiehjälpen
            utökades från nio till tio månader. Det var stora kostnader. Ingen
            av oss vet kanske vad nästa steg blir. Det finns många olika sätt
            att möta problematiken, och vi har gjort det på vårt sätt.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellationerna 2005/06:320 och 321 om förbud
            mot klustervapen i Sverige
          </note>
          <note type="speaker">
            Anf. 30 Försvarsminister LENI BJÖRKLUND (s):
          </note>
          <note>
            Herr talman! Berit Jóhannesson har frågat mig hur jag definierar
            klustervapen, vilket säkerhetspolitiskt syfte som Sveriges innehav
            av klustervapen fyller samt om jag avser att vidta några åtgärder
            för att införa ett förbud mot klustervapen i Sverige. Veronica
            Palm har frågat mig vad jag avser att göra för att avskaffa Sveriges
            innehav av bombkapsel 90.
          </note>
          <note>
            Först vill jag ta upp Berit Jóhannessons fråga om hur jag definierar
            klustervapen. Den frågan är viktig, och jag måste konstatera att
            det i dag inte finns någon internationellt vedertagen definition
            av klustervapen. Jag kan dock konstatera att med klustervapen
            brukar avses en bomb, raket, granat eller motsvarande som innehåller
            ett flertal mindre stridsdelar. Sverige verkar för att en internationell
            definition av klustervapen ska fastställas, framför allt genom
            förhandlingarna inom Convention on Certain Conventional Weapons
            (CCW).
          </note>
          <note>
            När det gäller Veronica Palms fråga om innehavet av bombkapsel
            90 (BK 90) är det av vikt att erinra om att grunden för att vi
            har ett försvar i Sverige är att vi långsiktigt inte kan utesluta
            att det uppstår militära hot mot vårt land. Därför måste vi bibehålla
            och utveckla en grundläggande försvarsförmåga. Det är skälet till
            att Försvarsmakten har ett vapensystem som svarar mot behovet
            att effektivt kunna bekämpa markmål som lätt bepansrade fordon,
            utspridda artillerigrupperingar och olika typer av fientliga baseringar.
            Bombkapsel 90 svarar mot detta behov. Eftersom BK 90 kan verka
            över en jämn och förhållandevis avgränsad yta är den i vissa fall
            betydligt effektivare än andra typer av verkanssystem som artilleri
            eller vanliga bomber. Spridningen av substridsdelarna är begränsad,
            och systemet är främst avsett för användning i glesbebyggda områden.
          </note>
          <note>
            BK 90 är ett modernt system som ger ett mycket lågt antal blindgångare,
            under 2 %. Alla substridsdelar har dessutom försetts med ett batteri
            som aktiveras nära målområdet. Om en substridsdel inte skulle
            explodera urladdas batteriet och blir spänningslöst efter någon
            timme. När batteriet är urladdat kan inte substridsdelen explodera.
            BK 90 lämnar således inte efter sig några farliga blindgångare
            och är ett vapen som har en icke försumbar funktion i det svenska
            försvaret.
          </note>
          <note>
            Sverige är militärt alliansfritt och ingår inte avtal om bindande
            försvarsgarantier. Sverige måste därför ha en grundläggande försvarsförmåga.
            Detta är också svaret på Berit Jóhannessons fråga om vilket säkerhetspolitiskt
            syfte Sveriges innehav av klustervapen fyller.
          </note>
          <note>
            Jag är fullt införstådd med de allvarliga humanitära konsekvenser,
            i form av oexploderad ammunition, som användande av klustervapen
            kan innebära. Jag håller också med de båda interpellanterna om
            att civilbefolkningen kan drabbas om klustervapen, i likhet med
            andra vapen, inte används i enlighet med gällande regler i den
            humanitära rätten. Jag vill påminna om att alla typer av avståndsvapen
            måste användas på ett ansvarsfullt sätt. Även exempelvis vanliga
            artillerigranater kan skapa stort lidande om de slår ned på fel
            plats vid fel tidpunkt.
          </note>
          <note>
            Sverige verkar aktivt för att en internationell reglering av
            klustervapen ska komma till stånd, och detta arbete bedrivs främst
            genom förhandlingarna i CCW. Utgående från nuvarande förhandlingsläge
            bedöms ett förbud mot klustervapen inte vara en framkomlig väg.
            Däremot finns det förhoppningar om att kunna åstadkomma en reglering
            av hur klustervapen får användas samt av de tekniska kraven för
            substridsdelar i klustervapen. Detta är frågor som Sverige drev
            vid det senaste CCW-mötet i mars och kommer att driva vid nästa
            möte i juni.
          </note>
          <note>
            Skulle de nuvarande förutsättningarna förändras och det framkommer
            att en bindande överenskommelse om förbud mot användande av klustervapen
            är möjlig kommer regeringen att pröva ett fortsatt svenskt behov
            av BK 90. Därmed har jag även besvarat Berit Jóhannessons tredje
            fråga.
          </note>
          <note type="speaker">
            Anf. 31 VERONICA PALM (s):
          </note>
          <note>
            Herr talman! Jag vill börja med att tacka för svaret. Det är
            en viktig och aktuell debatt som vi har här i dag i riksdagens
            kammare.
          </note>
          <note>
            En klusterbomb är en kapsel som innehåller ett stort antal substridsdelar,
            alltså småbomber, och när bomberna släpps öppnar de sig och sprider
            ut delarna över ett område på runt 200 kvadratmeter. Det är meningen
            att delarna ska explodera när de träffar marken eller det mål
            de har. Men det stora problemet med klusterbomber är att om substridsdelarna
            landar på ett mjukt underlag, som sand eller plöjd jord, utlöses
            de inte utan ligger kvar som blindgångare och blir i praktiken
            landminor.
          </note>
          <note>
            Det andra problemet är att substridsdelarna har en väldigt stor
            spridningsradie och att det är väldigt svårt att beräkna exakt
            var de kommer att landa, vilket innebär en väldigt stor fara för
            civilbefolkningen.
          </note>
          <note>
            Ytterligare ett problem är att många substridsdelar i många typer
            av klusterbomber inte är målsökande och alltså verkar blint över
            ett helt område.
          </note>
          <note>
            Klustervapen anses i dag vara det konventionella vapen som utgör
            det största humanitära hotet mot civilbefolkningen världen över,
            och problemet är spridningsradien och blindgångarna.
          </note>
          <note>
            40 människor varje dag beräknas dö av explosiva lämningar av
            krig. I motsats till minerade områden där man själv har lagt ut
            minorna och alltså har en karta över var de ligger har man inte
            det med klusterbomber. De är väldigt svårkontrollerade. Förutom
            att civilbefolkningen blir lidande och utsätts för enorma risker
            är röjningen av blindgångare väldigt svår. Den är farlig för hjälparbetarna,
            den tar lång tid, eftersom man måste röja ett helt område, och
            den är väldigt dyr.
          </note>
          <note>
            Förutom att klustervapen dödar och skadar människor hindrar de
            också utveckling. Det är väldigt svårt att i krigshärjade områden
            återgå till ett normalt liv. Områden som har täckts av klusterbomber
            blir omöjliga att använda för odling och för jordbruk. Till exempel
            är plöjd mark, som jag tidigare sade, för mjuk för att substridsdelarna
            ska explodera när de träffar marken. I stället gräver de sig ned
            i marken och gör att man inte kan odla där utan att riskera sitt
            liv.
          </note>
          <note>
            Opinionen mot klusterbomber växer i världen, och Sverige skulle
            kunna vara en aktiv del av detta. Men vi har i vår egen vapenarsenal
            en klusterbomb, en enda klusterbomb, som är bombkapsel 90. Det
            är en förfinad och väl utvecklad klusterbomb, som släpps från
            JAS 39 Gripen. Bombkapseln kan innehålla upp till 72 substridsdelar
            som skjuts ut över ett område på 200 ( 400 kvadratmeter. Man har
            beräknat att det är bara 1 % blindgångare.
          </note>
          <note>
            Trots detta måste min fråga till ministern bli: Anser ministern
            att det är riktigt att Sverige fortfarande är en av de stater
            i världen som har klusterbomber i sitt försvar?
          </note>
          <note type="speaker">
            Anf. 32 BERIT JÓHANNESSON (v):
          </note>
          <note>
            Herr talman! Jag vill tacka Leni Björklund för svaret på min
            interpellation, men jag är inte helt nöjd. Det är inte första
            gången som jag tar upp klustervapen, och jag hoppas att den här
            diskussionen ska föra frågan närmare en lösning.
          </note>
          <note>
            Varje dag dödas människor av lämningar efter klusterbomber, och
            värst drabbade är Afghanistan och Irak. I anfallskriget mot Irak
            2003 släppte koalitionsstyrkorna 13 000 vapen som innehöll 1,9
            miljoner stridsdelar. Alla dessa är presumtiva dödsfällor och
            drabbar urskillningslöst, män, kvinnor och barn, då det inte finns
            någon kontroll över var de hamnar.
          </note>
          <note>
            Dessa klusterbomber har större verkan och dödar i större utsträckning
            än personminor. Även hjälppersonal drabbas när man försöker röja
            marken. Efter en konflikt, när det är viktigt att bygga upp ett
            land igen, förhindras den sociala utvecklingen genom att misstanken
            att det finns klusterlämningar hindrar återuppbyggnad och att
            man kan producera livsmedel.
          </note>
          <note>
            Därför är ett förbud mot dessa vapen en livsnödvändig åtgärd.
          </note>
          <note>
            Sverige har varit ledande i nedrustningen. Vi var det fjärde
            landet som ensidigt förbjöd personminor. Detta infördes därför
            att man insåg att det inte var trovärdigt att verka för ett internationellt
            förbud om man inte hade satt ned foten på hemmaplan.
          </note>
          <note>
            Resultatet har blivit minförbudet genom Ottawakonventionen. Trots
            att inte alla länder har ratificerat den har den haft en mycket
            god effekt. Kofi Annan sade nyligen att han beräknar att minröjning
            tar kortare tid än vad man har beräknat från början. Det är alldeles
            utmärkt när vi kan göra det minfritt i världen.
          </note>
          <note>
            En viktig fråga är då hur man identifierar klustervapen, och
            Leni Björklund svarade på detta.
          </note>
          <note>
            Belgien har, som det första landet i världen, tagit ett ensidigt
            förbud mot klustervapen. Det betyder att man har byggt på ett
            sätt att identifiera det. FN:s organ Unmas, UNDP och Unicef har
            lagt ett förslag på definition, och den definitionen har Belgien
            antagit och utgått från. Det vore en klok idé att Sverige också
            ansluter sig till denna definition.
          </note>
          <note>
            Försvarsministern hänvisar till varför man behöver bombkapsel
            90, att vi inte kan utesluta att det uppstår ett militärt hot
            mot Sverige och att vi ska ha en grundläggande försvarsförmåga.
            Jag håller med Leni Björklund om att vi ska ha en grundläggande
            försvarsförmåga, men det är kopplat till det säkerhetspolitiska
            läget. Jag sitter, som Leni vet, i Försvarsberedningen, och vi
            har konstaterat att ett militärt hot mot Sverige under överskådlig
            tid inte är trovärdigt.
          </note>
          <note>
            Vi kan ha en grundläggande försvarsförmåga, men det betyder inte
            att vi behöver personminor eller klustervapen. Valet är inte att
            ha personminor. Det var ett val som Sverige gjorde, och vi borde
            gå vidare, också i den humanitära rätten. Vi har haft en tradition
            av att bidra till att minska lidandet bland befolkningen i krigsdrabbade
            länder. Sveriges klusterbomber legitimerar andra länders produktion,
            export och användning, och därför borde Sverige följa Belgiens
            exempel och förbjuda klustervapen.
          </note>
          <note>
            Vi är inte ensamma om att diskutera detta. Schweiz, Uruguay,
            Österrike, Tyskland och Frankrike diskuterar de här frågorna.
            Norges regering har också uttalat att man ska arbeta för ett internationellt
            förbud.
          </note>
          <note>
            Jag skulle vilja fråga: Vad anser Leni Björklund just om den
            identifikation av klustervapen som Belgien har gjort? Är inte
            det någonting som vi också skulle kunna ställa oss bakom?
          </note>
          <note type="speaker">
            Anf. 33 Försvarsminister LENI BJÖRKLUND (s):
          </note>
          <note>
            Herr talman! Jag hoppas att det framgår av mitt svar att jag
            tycker att frågan om klustervapen är betydelsefull. Jag tycker
            att det är en viktig diskussion vi har om klustervapnens roll.
            Däremot måste vi beakta att vi som alliansfritt land måste vara
            säkra på att ha förmåga att försvara oss själva i ett läge där
            Sverige skulle bli anfallet, och där fyller klustervapnen, BK
            90, en roll i det svenska försvaret. Det är också ett vapen, vill
            jag säga, med en teknisk konstruktion som gör att många av de
            risker som både Veronica Palm och Berit Jóhannesson tar upp inte
            finns i samband med användandet.
          </note>
          <note>
            Då är frågan: Hur kan man agera för att åstadkomma ett lyft för
            det här området? Sverige är drivande i den här typen av överläggningar,
            och ska vara det. Det är naturligtvis någonting som i längden
            säkerställer de friheter som finns och som är viktiga också för
            vårt land.
          </note>
          <note>
            Jag tycker att det är ytterst allvarligt att det finns krigets
            lagar, vilka också är internationella överenskommelser, som man
            uppenbarligen våldför sig på i krigföring i olika delar. Därmed
            är det betydelsefullt att tala om att där finns en bestämd ordning:
            Krigförande parter måste alltid skilja på militära mål och civila
            personer och civil egendom. Civilbefolkning och civil egendom
            ska alltid respekteras och skyddas. De stridande får endast rikta
            sina operationer mot militära mål. Det är förbjudet att använda
            stridsmedel och stridsmetoder som förorsakar överflödig skada
            och onödigt lidande. Man får inte heller göra långvariga skador
            på miljön.
          </note>
          <note>
            Detta är principer som man har överenskommelser om. Om man också
            använde sig av de principerna i praktiken skulle uppenbarligen
            mycket av det civilbefolkningen i dag råkar ut för inte gälla.
          </note>
          <note>
            Då är en fråga om man i stället ska se till att vi får en definition
            av klustervapen som det finns en internationell uppslutning kring.
            Det är inte gångbart, om man ska träffa internationella avtal,
            att jag har en egen utgångspunkt som försvarsminister. Sverige
            har naturligtvis att se till att vi får fram en definition som
            vi kan få en uppslutning kring, och det är den positionen Sverige
            driver. Om det blir den definition som Unmas och andra organ inom
            FN har kommit fram till vet inte jag, men det viktiga är att den
            får en acceptans och en uppslutning.
          </note>
          <note>
            En annan fråga är om man kan hitta tekniska lösningar på hur
            vapnen konstrueras som innebär att vissa klustervapen inte kan
            användas. I så fall är det också en framkomlig väg. I dag är nämligen
            bedömningen att man inte kan åstadkomma ett totalförbud mot klustervapen.
            De är fungerande delar i många länders försvarsmakt.
          </note>
          <note>
            Därmed skulle jag vilja säga så här: Diskussionen från svensk
            sida är att vi ska motverka en sådan användning som ni har gett
            exempel på. Då är frågan vilken position man ska ha. Om det är
            allt eller inget riskerar vi att det bästa blir det godas fiende.
            Sveriges avsikt är naturligtvis att se till, med bibehållen inhemsk
            försvarsförmåga och alliansfrihet, att vi kan försvara oss men
            också att vapen inte missbrukas i världen.
          </note>
          <note type="speaker">
            Anf. 34 VERONICA PALM (s):
          </note>
          <note>
            Herr talman! Jag vill betona att den svenska regeringen har gjort
            ett mycket viktigt arbete när det gäller utarbetandet av regleringar
            kring användningen av klustervapen och över huvud taget utarbetandet
            av krigets lagar, även om det är ett konstigt begrepp. Regleringar
            är bra, men jag tror inte att det räcker. Det går trögt, och det
            verkar gå allt trögare. Det kanske är dags för ett annat och nytt
            sätt att angripa det här problemet. Dessutom är inte protokollet
            ratificerat. Det må vara bra, men det är inte bindande.
          </note>
          <note>
            Den enda klusterbomb som finns i den svenska vapenarsenalen,
            bombkapsel 90, är en av de säkraste i världen. Den har låg andel
            blindgångare, är försedd med säkerhetsanordningar och anses vara
            någotsånär kontrollerbar vid spridningen. Detta till trots vågar
            jag inte lita på att den kan kallas helt säker. Vind, vegetation,
            oro och yttre omständigheter i en krigssituation kan göra att
            civila kommer i fara. Även om det bara är en enda blindgångare
            som ligger kvar kan det vara just denna som den familjeförsörjande
            bonden sätter plogen i för sista gången.
          </note>
          <note>
            Men låt mig gå vidare till behovet av bombkapsel 90. Även om
            det kan kännas kallsinnigt måste man ju alltid ställa riskerna
            mot den militära nyttan av en viss form av vapen. Vid flera tillfällen
            har företrädare för regeringen och Försvarsmakten motiverat innehavet
            av BK 90 med att det är viktigt för det svenska invasionsförsvaret.
            Det är säkert sant, även om det också kan kännas cyniskt, att
            bombkapsel 90 skulle vara bra att ha om vi i dag stod inför ett
            invasionshot men det gör vi inte! Vi har i denna riksdags kammare
            på regeringens initiativ beslutat att Sverige ska lämna det gamla
            invasionsförsvaret. Vi ser inte invasionshotet.
          </note>
          <note>
            Jag förstår argumentet om att upprätthålla en militär kapacitet
            i händelse av att hotbilden mot Sverige förändras i framtiden,
            men bombkapsel 90 bör inte vara en del av detta. Det svenska militära
            försvar som denna kammare har beslutat om ska i stort fokusera
            på internationella fredsfrämjande insatser, och där finns inget
            behov av BK 90. Klusterbomber, även den svenska bombkapsel 90,
            har dessutom blivit omsprungna av den tekniska utvecklingen. Svensk
            försvarsindustri tillverkar inte längre klusterbomber utan nya,
            målsökande och än mer effektiva och säkra vapensystem.
          </note>
          <note>
            Utan BK 90 skulle Sverige kunna vara en än starkare röst och
            göra ett än viktigare arbete för en säkrare värld.
          </note>
          <note type="speaker">
            Anf. 35 BERIT JÓHANNESSON (v):
          </note>
          <note>
            Herr talman! Vi kan vara militärt alliansfria utan den här bombkapseln.
            Vi kan också fortsätta att kämpa för humanitär rätt. Det är min
            fasta övertygelse. Det är inte kopplat till detta.
          </note>
          <note>
            Leni Björklund tog upp definitionen. Om fler ställer sig bakom,
            som nu Belgien har gjort, innebär det naturligtvis en större chans
            att man faktiskt sätter ned fötterna officiellt för denna definition
            av klustervapen. Jag tror att det är oerhört väsentligt.
          </note>
          <note>
            Sedan säger Leni Björklund att vi måste försvara oss. Vi har
            ju ingen annan som försvarar oss. Här är dock det som Veronica
            tog upp oerhört väsentligt: Vi tror inte på någon invasion. Vi
            tror inte på ett militärt angrepp mot Sverige under överskådlig
            tid. Vi ska kunna hålla våra gränser och kunna ha förmågan, helt
            klart. Men det är också så att många länder i Europa nu diskuterar
            och jobbar med detta, och det är väl bra om inte Sverige kommer
            långt ned på den listan.
          </note>
          <note>
            Jag tror också att det är viktigt att påpeka att det man diskuterar
            i CCV inte är något förbud utan en reglering av användningen av
            klustervapen.
          </note>
          <note>
            De människor i Afghanistan och Irak som har dött och som kommer
            att dö på grund av klustervapen kan man inte heller hänvisa till
            att vi har krigets lagar. Vi har krigets lagar, men likväl har
            dessa bomber använts och fällts över dessa länder och direkt drabbat
            civilbefolkningen.
          </note>
          <note>
            Jag tror att det är väldigt viktigt att vi nu faktiskt går ett
            steg längre och inte bara har en reglering utan faktiskt tar initiativ
            för att det ska kunna bli ett mål som Ottawakonventionen med ett
            förbud mot klustervapen. Det är det säkraste sättet. Jag tror
            också att opinionen är mogen, runtom i Europa och runtom i världen,
            för ett förbud mot klustervapen i och med att man ser effekterna
            av dem. Jag skulle bli väldigt glad om Sverige kunde gå i bräschen,
            som vi har gjort förut när det gällde minorna.
          </note>
          <note type="speaker">
            Anf. 36 Försvarsminister LENI BJÖRKLUND (s):
          </note>
          <note>
            Herr talman! Sverige driver de här frågorna aktivt. Jag skulle
            vilja säga att det är väldigt märkligt om det ni säger nu skulle
            stämma, att andra länder driver de här positionerna att det när
            man sitter vid förhandlingsbordet inte blir ett jubel när Sverige
            tar upp frågan att vi nu ska skaffa oss en definition av vad vi
            avser med klustervapen så att vi också kan komma till tals om
            deras behov och deras användbarhet. Så är icke fallet, utan detta
            är en fråga som Sverige hela tiden måst driva för att få upp på
            agendan.
          </note>
          <note>
            Det är en svensk position därför att vi anser att det är betydelsefullt
            att driva på och se vad vi kan göra åt klustervapnen, väl medvetna
            om att de också har använts på ett sätt som både strider mot den
            humanitära rätten och har skapat ett väldigt stort lidande. Därmed
            skulle jag vilja understryka att det här är en viktig fråga för
            Sverige. Det är en viktig fråga också för mig som försvarsminister.
          </note>
          <note>
            Däremot kan jag inte lika enkelt säga att nu har riksdagen bestämt
            att vi inte ser något hot på överblickbar tid. Det är korrekt,
            och det är det vi använder oss av i den nuvarande planeringen
            av försvaret. Men det är inte ett statiskt läge utan någonting
            som vi är tvungna att aktivt följa hela tiden.
          </note>
          <note>
            Det är min bestämda övertygelse att vi på olika sätt ska se till
            att vi ytterligare kan stärka Sveriges säkerhet och säkra position
            utan försvarsmakt, men ytterst har vi kvar den och måste också
            kunna hävda oss i ett läge. Jag kan inte i ett alliansfritt land
            vara lika generös som Belgien som lever i en allians under ett
            stort paraply av vapen, där kanske klustervapen inte tillhör de
            allvarligaste. Där kan man hålla sig med principer som ett alliansfritt
            land inte kan. Därför måste jag också beakta vad Försvarsmakten
            säger om behovet av dem i det nya försvaret.
          </note>
          <note>
            Ni säger att de inte har någon funktion. Då skulle jag vilja
            fråga: Vad har ni för underlag för det? Jag har ett underlag från
            Försvarsmakten som säger att det finns ett behov av BK 90. Det
            är skälet till att jag inte säger att jag kan avskaffa den och
            att vi kan demonstrera på den punkten.
          </note>
          <note>
            Däremot blir jag oerhört upprörd över att det hela tiden sker
            brott mot de principer och de regler man lägger fast i internationella
            konventioner. Då är nästa fråga: Om man nu bryter mot alla de
            konventioner man har kommit överens om, vad är det som säger att
            man då inte skulle använda sig av förbjudna vapen, om förbudet
            inte har kommit till på ett sätt som man tycker är legitimt i
            de andra länderna?
          </note>
          <note type="speaker">
            Anf. 37 VERONICA PALM (s):
          </note>
          <note>
            Herr talman! Jag har mycket svårt att se att det skulle finnas
            ett behov av bombkapsel 90 i det svenska försvaret i dag. Alla
            som talar om behovet av den säger att det är en viktig del av
            invasionsförsvaret, och det är ett vapen som används vid invasion,
            vilket vi inte har i dag. Vi har inte ett invasionsförsvar och
            ska inte ha det. Det låter osannolikt, men låt oss säga att vi
            om tio år står inför ett invasionshot. Det finns redan i dag mer
            effektiva, säkrare och bättre vapen utvecklade som jag tror att
            vi sannolikt kommer att använda då.
          </note>
          <note>
            Klustervapen anses i dag vara det konventionella vapen som utgör
            det största hotet mot civilbefolkningen världen över. Problemet
            är spridning och blindgångare. Den bomb vi har i Sverige är väl
            utvecklad. Den är en av de säkraste i världen med ett lågt antal
            blindgångare, med säkerhetsanordningar och så vidare. Men det
            är svårt, för att inte säga omöjligt att säga att inte civilbefolkningen
            drabbas vid en användning, både när kapslarna och de hundratals
            små dödande bomberna sprids och även långt efter.
          </note>
          <note>
            Det finns en växande internationell opinion för ett totalförbud
            av klusterbomber, och genom att skrota bombkapsel 90 i det svenska
            försvaret skulle Sverige kunna vara en än starkare röst för fortsatt
            global nedrustning och för en säkrare värld.
          </note>
          <note>
            Jag vill avsluta med att igen betona att jag tycker att regeringen
            gör ett mycket viktigt arbete och har gjort det under lång tid
            när det gäller regleringarna. Framför allt gläder mig det engagemang
            som försvarsministern visar i frågorna. Men jag tror att det är
            dags att ta ett nytt steg och en ny väg. Jag vill tacka försvarsministern
            för debatten om den här viktiga frågan.
          </note>
          <note type="speaker">
            Anf. 38 BERIT JÓHANNESSON (v):
          </note>
          <note>
            Herr talman! Försvarsministern blir upprörd när man bryter mot
            krigets lagar. Ja, det blir man. Man blir förtvivlad. Men vad
            är det vi kan göra? Jo, vi kan fatta ett beslut att för egen del
            inte ha klustervapen. Detta ger signaler. Fler länder kommer att
            följa efter Belgien och Sverige. Detta ger signaler runtom i världen
            till att faktiskt gå vidare, inte bara till att begränsa effekter
            utan faktiskt till ett förbud.
          </note>
          <note>
            Det är naturligtvis oerhört starka krafter som inte vill ha ett
            förbud. Om det inte var så hade man inte använt 13 000 bomber
            i Irak. Men om man får ett förbud är det faktiskt mycket lättare
            att kunna angripa de länder som har använt de här vapnen. Krigets
            lagar är en sak. Vi kan angripa länder, naturligtvis inte med
            vapen utan verbalt, för att de går emot krigets lagar. Det gör
            vi. Men har man ett förbud kan man på ett helt annat sätt påpeka
            att det här är förbjudet. Det här får ni inte använda.
          </note>
          <note>
            Om invasionen kan jag säga att det man vet om ett framtida krig
            är att det inte kommer att se likadant ut som de gamla krigen.
            Det är asymmetriska hot. En invasion tror vi inte på, och en invasion
            kommer ju inte att se ut som vi trodde den skulle göra när vi
            trodde att ryssarna skulle komma. Så är det.
          </note>
          <note>
            Jag tror att det är oerhört väsentligt att vi kan gå vidare,
            ta nya tag och faktiskt driva de här frågorna. Jag läste ett TT-meddelande
            där Leni Björklund hade sagt att hon ville öppna dörren för det
            här. Öppna den på vid gavel! Gå efter Belgiens exempel! Gör ett
            ensidigt förbud här i Sverige! Avveckla bombkapsel 90 och gå rak
            i ryggen in i förhandlingarna och säg: Vi har faktiskt gjort detta,
            fler kan följa efter.
          </note>
          <note>
            Jag vill också tacka för debatten.
          </note>
          <note type="speaker">
            Anf. 39 Försvarsminister LENI BJÖRKLUND (s):
          </note>
          <note>
            Herr talman! Jag vill säga att jag tillhör de försvarsministrar
            som tycker att vapen är farliga, och jag tycker att oexploderad
            ammunition är farlig och en stor risk. Därför är jag oerhört engagerad
            i förutsättningarna för att kunna se till att den typen av risker
            för civilbefolkningen elimineras.
          </note>
          <note>
            En erfarenhet som jag har fått är att det naturligtvis inte är
            så enkelt. Det går inte ens att få ta upp frågan hur vi ska definiera
            klustervapen för den fortsatta diskussionen om hur de här problemen
            ska hanteras. Av det drar jag slutsatsen att klustervapen kanske
            inte är så oanvändbara som både Berit Jóhannesson och Veronica
            Palm säger här i talarstolen. Vapnet har en potential som inte
            ersätts av de moderna precisionsvapnen. Att man kan verka på en
            yta och inte bara i precision har också en funktion i försvaret.
            Det är naturligtvis skälet till att man hesiterar inför att över
            huvud taget ta upp frågan på dagordningen.
          </note>
          <note>
            Jag är angelägen om att Sverige har en hållning som innebär att
            vår vilja och förmåga att försvara oss inte kan ifrågasättas.
            Det är ett ansvar vi har som alliansfritt land. Men jag är också
            angelägen om att driva förhandlingsarbetet på ett sådant sätt
            att vi når resultat. Då kommer också frågan om huruvida ett ensidigt
            förbud bara gör att andra över huvud taget inte bryr sig om de
            oerhört allvarliga frågor som finns implicerade kring klustervapen.
            Då har vi inte nått fram. Jag är mer intresserad av resultatet
            än att i förväg gå ut med utspel. Jag ser hellre att vi uppnår
            en överenskommelse än att vi har varit grandiosa i starten utan
            att nå någonting.
          </note>
          <note>
            Jag tänker fortsätta att arbeta, och jag känner att med ert stöd
            ska vi så småningom lyckas.
          </note>
          <note>
            Överläggningen var härmed avslutad.
          </note>
          <note>
            11 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            12 § Förnyad bordläggning
          </note>
          <note>
            Föredrogs och bordlades åter
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 18 april
          </note>
          <note>
            Tasso Stafilidis
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 25 april.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 april
          </note>
          <note>
            Carina Hägg
          </note>
          <note>
            Birgitta Sellén
          </note>
          <note>
            Annika Qarlsson
          </note>
          <note>
            Annika Qarlsson
          </note>
          <note>
            Birgitta Sellén
          </note>
          <note>
            Lars U Granberg
          </note>
          <note>
            Hans Backman
          </note>
          <note>
            Yvonne Andersson
          </note>
          <note>
            Olle Sandahl
          </note>
          <note>
            Ronny Olander
          </note>
          <note>
            Carl B Hamilton
          </note>
          <note>
            Carl B Hamilton
          </note>
          <note>
            Carl B Hamilton
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 25 april.
          </note>
          <note>
            16 § Kammaren åtskildes kl. 11.10.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
