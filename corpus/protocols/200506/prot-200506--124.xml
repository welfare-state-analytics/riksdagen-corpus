<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--124</head>
          <docDate when="2005-05-16">2005-05-16</docDate>
        </div>
      </front>
      <body>
        <div>
          <note n="47d84e2d">
            ﻿
          </note>
          <note n="aeae54d8">
            Riksdagens protokoll
          </note>
          <note n="844d35f7">
            2005/06:124
          </note>
          <note type="date" n="1252d522">
            Tisdagen den 16 maj
          </note>
          <note n="eafbc4b0">
            Kl. 13:30 - 20:50
          </note>
          <note n="51c65de9">
            1 § Justering av protokoll
          </note>
          <note n="4b1604a6">
            Justerades protokollet för den 10 maj.
          </note>
          <note n="67c0c022">
            2 § Meddelande om ändring i kammarens sammanträdesplan
          </note>
          <note n="5be79ff8">
            Talmannen meddelade att voteringen fredagen den 19 maj skulle
            äga rum kl. 13.00 .
          </note>
          <note n="0c14322c">
            Meddelandet hade delats ut till kammarens ledamöter.
          </note>
          <note n="2dcae934">
            3 § Anmälan om inkomna uppteckningar från EU-nämndssammanträden
          </note>
          <note n="6f4bf585">
            Talmannen anmälde att uppteckningar från EU-nämndens sammanträden
            fredagen den 21 april och fredagen den 28 april inkommit.
          </note>
          <note n="a914108a">
            4 § Hänvisning av ärenden till utskott
          </note>
          <note n="de8eb7a7">
            Föredrogs och hänvisades
          </note>
          <note n="5e0ef4df">
            5 § Förnyad bordläggning
          </note>
          <note n="e4eb4b4a">
            Föredrogs och bordlades åter
          </note>
          <note n="b70c975a">
            6 § Beslut om ärende som slutdebatterats den 11 maj
          </note>
          <note n="8415eaad">
            Punkt 1
          </note>
          <note n="d7027857">
            Punkt 2
          </note>
          <note n="ee2f4008">
            Punkt 10
          </note>
          <note n="1545f13f">
            Punkt 11
          </note>
          <note n="0a8e6574">
            Punkt 12
          </note>
          <note n="94a488b4">
            Övriga punkter
          </note>
          <note n="4e4fd95a">
            7 § Beslut om ärenden som slutdebatterats den 12 maj
          </note>
          <note n="d7027857">
            Punkt 2
          </note>
          <note n="4d25b0c2">
            Punkt 7
          </note>
          <note n="94a488b4">
            Övriga punkter
          </note>
          <note n="4d25b0c2">
            Punkt 7
          </note>
          <note n="ae8fcdcc">
            Punkt 13
          </note>
          <note n="94a488b4">
            Övriga punkter
          </note>
          <note n="dde70204">
            8 § Beslut om ärenden som slutdebatterats den 15 maj
          </note>
          <note n="dc600e7f">
            9 § Renovering och modifiering av artillerisystemet Haubits 77B
          </note>
          <note n="d81b6a1a">
            Föredrogs
          </note>
          <note type="speaker" n="2d1fb835">
            Anf. 1 ALLAN WIDMAN (fp):
          </note>
          <u who="Q4731041" xml:id="i-77955f113ff11422-0" n="dfeb5e0d">
            <seg n="2f816aa8">
              Herr talman! Denna vecka kommer Sverige att besluta om leverans
              av ett nytt artillerisystem. Denna fråga har väckt föga uppmärksamhet
              i massmedierna och i allmän debatt enligt min mening mindre uppmärksamhet
              än skattemiljarderna och tillvägagångssättet egentligen motiverar.
            </seg>
            <seg n="3eb5a627">
              Renoveringen och modifieringen av Haubits 77B är ett skolexempel
              på svensk försvarsmaterielpolitik. Den här politiken vilar på
              tre underliggande förutsättningar:
            </seg>
            <seg n="76a47f29">
              För det första kommer hänsynen till försvarsindustrins arbetstillfällen
              i Sverige alltid att vara politiskt viktigare än själva försvarsförmågan.
            </seg>
            <seg n="acd53b5e">
              För det andra tror sig industri och respektive försvarsgrenar
              leva i en sorts symbios med varandra; utan flygindustri inget
              flygvapen och utan flygvapen ingen flygindustri och så vidare.
            </seg>
            <seg n="b93177c3">
              Många har till exempel förundrat sig över att en modern krigsmakt
              som den svenska har så få helikoptrar trots att behoven alltid
              har varit stora i detta glest bebodda och avlånga land. Kanske
              finns det flera olika förklaringar till detta, men den viktigaste
              är naturligtvis att vi inte har och aldrig någonsin har haft en
              svensk helikopterindustri. Men vi har, herr talman, förvisso företag
              som säljer stridsfordon, artilleri, stridsflygplan och stridsfartyg.
              Här har det inte funnits några brister, åtminstone inte kvantitativt.
            </seg>
            <seg n="c3d810a5">
              För det tredje lämnar just försvarsmaterielsidan stor handlingsfrihet
              med avseende på formerna för beställning. Staten behöver inte
              handla upp i fri konkurrens, vilket gör att man mer eller mindre
              fritt kan välja vem man vill köpa av. Regeringen kan också mer
              eller mindre fritt välja vilka uppgifter i anskaffningen som ska
              vara hemliga. Det som ögat inte ser gråter det ju inte heller
              över. Med andra ord köper vi nästan alltid svenska särlösningar,
              och prislappen håller vi hemlig för skattebetalarna.
            </seg>
            <seg n="f4186cea">
              Folkpartiet liberalerna yrkade på att vi inte skulle beställa
              de nya kanonerna nu. Skälen härtill var flera. Viktigast var naturligtvis
              att det på den öppna marknaden redan finns kanoner med de egenskaper
              som nu efterfrågas. För dessa kanoner är utvecklingskostnaderna
              redan betalda och de barnsjukdomar som alltid förekommer redan
              åtgärdade. Bara detta att de redan finns innebär med garanti att
              de blir billigare och bättre än de kanoner som kanske kan levereras
              av svensk industri om fem år.
            </seg>
            <seg n="e17c02e2">
              I det här sammanhanget är tillverkningsseriernas längd av utomordentlig
              betydelse. Sverige är ett litet land med en ständigt krympande
              insatsorganisation. I dag bedöms vårt behov av artilleri att uppgå
              till 24 kanoner. Med så få kanoner att fördela utvecklingskostnader
              på blir styckpriset orimligt högt. Vem skulle komma på tanken,
              herr talman, att ta fram 24 exemplar av en personbil eller ens
              ett civilt flygplan?
            </seg>
            <seg n="5ddc49be">
              Försvarsmaterielmarknaden är köparens marknad. Överkapaciteten
              är enorm. En som köper i stället för att själv utveckla har en
              helt annan förhandlingsposition. Det räcker med att se på de så
              kallade motköp som aktualiseras i samband med större internationella
              affärer.
            </seg>
            <seg n="e020ac68">
              Lika viktigt är dock att den materiel som det svenska försvaret
              anskaffar passar med den materiel som används av andra länder.
              Här har valet av svenska särlösningar inneburit stora problem
              och kostnader genom åren.
            </seg>
            <seg n="79915c71">
              När ÖB nu vill uppgradera ett antal JAS-plan samtidigt som han
              avvecklar andra beror det bland annat på att våra äldre plan inte
              kan samverka och kommunicera med flygplan från till exempel Nato.
              Motsvarande bekymmer finns i princip på alla materielområden.
            </seg>
            <seg n="7d933342">
              Men om nu Folkpartiet har rätt i dessa avvägningar, är då regeringen
              och majoriteten i försvarsutskottet ute och cyklar? Nej, inte
              alls! Jag har goda skäl att tro att Sveriges försvarsminister
              starkt reagerade mot det föreliggande förslaget när det första
              gången kom på hennes bord liksom Lars Ångström och Miljöpartiet
              reagerade då frågan i höstas var uppe här i riksdagen. Jag tror
              att det också finns en del företrädare i högkvarteret som har
              varit måttligt entusiastiska över det projekt som nu ska beslutas.
            </seg>
            <seg n="c90a40ba">
              Problemet är bara att motstående intressen är starka. Fack och
              arbetsgivare vill ha produktionen i gång. Delar av försvaret vill
              ha sina kanoner, och övriga vill inte stöta sig. Summan av kardemumman
              blir att den politiska debatten dör ut. Under tystnad söker blickarna
              sig mot taket.
            </seg>
            <seg n="b0cf79db">
              Herr talman! Ett enigt försvarsutskott har vid ett par tillfällen
              efterlyst ett ökat inflytande över viktigare materielbeställningar.
              Så särskilt mycket har, åtminstone enligt Folkpartiets mening,
              hittills inte hänt. Men det är viktigt att poängtera att själva
              förutsättningen för ett sådant inflytande är att partierna här
              i riksdagen åtminstone någon gång är beredda att säga ifrån. Ännu
              har vi inte nått dit.
            </seg>
            <seg n="898c5ef0">
              I andra länder, till exempel i USA, är öppenheten och ifrågasättandet
              mycket friskare. På kongressens hemsida kan man följa alla stora
              utvecklingsprojekt, tidsramar, leverantörer, prislappar och så
              vidare. I USA kallas ansvariga industriföreträdare och representanter
              för försvarsmakten till förhör när det strular till sig. Herr
              talman! Man skräder inte orden vid de tillfällena.
            </seg>
            <seg n="968472cf">
              Jag välkomnar att utskottet har ställt krav, om än otydligt,
              när det gäller interoperabilitet och att regeringen bör återkomma
              om de ekonomiska ramarna för projektet överskrids. Detta är steg
              i rätt riktning men naturligtvis otillräckligt.
            </seg>
            <seg n="775d4e5e">
              Herr talman! Folkpartiet är inte motståndare till jobb i skogslänen.
              Folkpartiet tycker också att näringspolitik är viktigt. Folkpartiet
              är inte heller motståndare till att behålla artillerifunktionen
              inom det svenska försvaret, snarare tvärtom.
            </seg>
            <seg n="10852c25">
              Däremot menar vi att både arbetsmarknads- och näringspolitik
              bör bedrivas generellt och över de anslag som i statsbudgeten
              finns för ändamålet. Det materielanslag som försvarsutskottet
              hanterar ska syfta till att skapa bästa möjliga försvar till minsta
              kostnad.
            </seg>
            <seg n="ff96458b">
              Vi har objektivt försökt väga projektet Archer mot andra befintliga
              alternativ och Försvarsmaktens övriga behov. Detta, herr talman,
              har lett till att vi yrkar avslag på regeringens förslag och bifall
              till reservationen.
            </seg>
          </u>
          <note type="speaker" n="d6f0e824">
            Anf. 2 PETER JONSSON (s):
          </note>
          <note n="aa918b42">
            Herr talman! Först yrkar jag bifall till utskottets förslag i
            betänkandet och avslag på reservationen från Folkpartiet, bland
            annat från Allan Widman.
          </note>
          <u who="Q5891935" xml:id="i-46f36f9c4f2ca438-0" n="87b4bd21">
            <seg n="9212435f">
              Herr talman! Omställningen av den svenska försvarsmakten från
              ett invasionsförsvar till ett insatsförsvar pågår för fullt. Våra
              soldater och officerare befinner sig vid dagens datum i ett skede
              där vi alltmer visar vår förmåga att delta i internationella insatser
              och utveckla ett försvar som med en bred förmåga, kapacitet, nationellt
              är gott till mycket gott. Det gäller även utvecklingen inom försvarsmaterielområdet.
            </seg>
            <seg n="fc67acad">
              Herr talman! Det betänkande som vi i dag diskuterar handlar om
              förmågan vad gäller markstridskrafter. Det gäller att ha ett artilleri
              som är modernt men som också är anpassat till de soldater och
              officerare som ska verka inom detta område.
            </seg>
            <seg n="7e271067">
              Majoritetens förslag till renovering och modifiering av Haubits
              77B-systemet är klart och tydligt en anpassning till den omställning
              som nu pågår.
            </seg>
            <seg n="ed161583">
              Renoveringen och modifieringen av Haubits 77B innebär bland annat
              att pjäsen uppgraderas och får en bättre skjutprestanda, längre
              räckvidd och en bättre kompabilitet gentemot internationell ammunition.
              Detta skapar alltså en helt ny förmåga hos artilleriet.
            </seg>
            <seg n="31077311">
              Vidare avses väsentliga delar av haubitsen bli monterade på en
              civil tung Volvo terrängvagn, en så kallad dumper. Detta ger på
              grund av att det är ett civilt standardfordon en minskad utvecklingskostnad
              och lägre livscykelkostnader.
            </seg>
            <seg n="4bea85ee">
              För att åtgärda bristerna i skyddet av våra soldater monteras
              en splitterskyddad hytt på dumpern. Detta ger soldaterna en skyddad
              arbetsmiljö, ett omfattande ballistiskt skydd, minskydd, brandskydd
              samt bullerskydd. Modifieringen gör också att artilleripjäsen
              utifrån ett strategiskt, taktiskt och internationellt perspektiv
              blir mer rörlig och operativ.
            </seg>
            <seg n="129d8be3">
              Styrande för utformningen har också varit att man ska kunna flygtransportera
              systemet i flygplan av typen A400M.
            </seg>
            <seg n="eb8d55b1">
              Men det är inte nog med detta. Pjäsenheten kan också transportera
              sig på egen hand över stora sträckor i en hastighet av 70 kilometer
              i timmen. Den kommer också att ha en god framkomlighet i svår
              terräng och kunna göra snabba omgrupperingar, vilket sammantaget
              ökar den taktiska och stridstekniska rörligheten avsevärt.
            </seg>
            <seg n="cb98daab">
              Utskottet konstaterar även att de kostnadsuppskattningar som
              redovisats för utskottet bygger på att Sverige får en utländsk
              samarbetspartner som delar på utvecklingskostnaderna.
            </seg>
            <seg n="b16b31c6">
              Herr talman! I betänkandet finns det en reservation från Allan
              Widman och Heli Berg från Folkpartiet. Reservationen är från min
              utgångspunkt något märklig. Allans anförande här visade nog på
              detta.
            </seg>
            <seg n="ed767405">
              Samtliga partier i denna kammare har varit med på och är förhoppningsvis
              överens om den omställning som nu pågår inom Försvarsmakten. Vi
              vill att våra soldater och officerare ska ha den allra bästa materiel
              som finns utifrån de behov som finns både vid internationella
              operationer och utifrån dagsaktuella och framtida operativa uppgifter.
            </seg>
            <seg n="c6d39460">
              Men till detta säger Folkpartiet delvis nej eftersom vi i dag
              inte har anmält artillerisystemet till det så kallade internationella
              styrkeregistret. Därför bör förslaget om renovering och modifiering
              av Haubits 77B avslås.
            </seg>
            <seg n="4ab4c997">
              Herr talman! I en tidigare debatt här i kammaren försökte jag
              ge en mera målande bild av på vilket sätt man medverkar till en
              förändring. Jag pekade då på jämförelsen med ett tågs framfart.
              De som tror på den här förändringen kallar jag för lokförarna.
              De som satt i mittenvagnarna följde liksom bara med men var positiva
              till det som skedde. De som satt längst bak i vagnarna var väldigt
              oroliga. De tyckte inte om nyutveckling och drog i handbromsen.
              Det fanns också de som stod kvar perrongen. För dem hade tåget
              redan gått.
            </seg>
            <seg n="6e3d4c44">
              I en replik efter den debatt vi hade uttryckte Allan Widman:
              Ja, det var nog han jag menade som satt längst bak och drog i
              handbromsen.
            </seg>
            <seg n="d757cb97">
              Det stämde nog då. Men utifrån den lilla debatt vi haft här i
              dag, utifrån reservationen i betänkandet från Allan Widman och
              Heli Berg och utifrån Folkpartiets syn på försvarsmaterielutvecklingen
              är frågan om inte Folkpartiet är det enda partiet som nu håller
              på att lämna tåget.
            </seg>
            <seg n="32b58ca9">
              Herr talman! Inledningsvis nämnde jag att allt hänger ihop. Det
              vi gör nationellt i Försvarsmakten ska kopplas till vårt ökade
              internationella engagemang. Det vi använder nationellt ska vi
              också använda internationellt och tvärtom.
            </seg>
            <seg n="82710210">
              I det sammanhanget och utifrån den inriktningen är inget försvarssystem
              oviktigt. Grunden är ju att vi utifrån de försvarspolitiska mål
              som vi har satt upp och beslutat om här i riksdagen ska ge våra
              soldater och officerare förutsättningar att uppnå dessa mål med
              de bästa tänkbara villkoren. Men Folkpartiet håller, som sagt,
              inte med när det gäller artillerisystemet.
            </seg>
            <seg n="55c1cdfb">
              Herr talman! Jag vill slutligen tacka utskottskamraterna för
              ett gott kamratskap under den gångna perioden.
            </seg>
          </u>
          <note n="c18d5d4c">
            Mot den bakgrunden yrkar jag återigen bifall till utskottets
            förslag i betänkandet och avslag på reservationen.
          </note>
          <note type="speaker" n="d617f17d">
            Anf. 3 ALLAN WIDMAN (fp) replik:
          </note>
          <u who="Q4731041" xml:id="i-77955f113ff11422-1" n="dfeb5e0d">
            <seg n="db452ae3">
              Herr talman! Jag kan gärna instämma i Peter Jonssons kamratliga
              hälsning här på slutet.
            </seg>
            <seg n="56de069e">
              Om det är så att Folkpartiet hoppar av det där tåget är det mest
              närliggande skälet att vi förmodligen inte längre har råd att
              betala biljetten.
            </seg>
            <seg n="befa1477">
              Jag blir lite förvånad. För ungefär sex månader sedan var det
              ett helt enigt försvarsutskott, där bland annat Peter Jonsson
              ingick, som beträffande det artillerisystem som nu är aktuellt
              skrev i sitt betänkande:
            </seg>
            <seg n="84065cf7">
              Försvarsutskottet kan inte heller bedöma vilka framtida operativa
              behov som skall tillgodoses. Dessutom efterfrågar försvarsutskottet
              vilket behov som finns av artilleri i framtida internationella
              insatser då inga förband är anmälda till internationella styrkeregister
              Det här är ju en text som också Peter Jonsson ställde sig bakom
              för sex månader sedan. Vad är det som har fått honom att så radikalt
              ändra inställning till detta?
            </seg>
            <seg n="3874f9a8">
              Sedan säger Peter Jonsson att det är en självklarhet att Sveriges
              soldater ska ha den bästa tillgängliga materiel som tänkas kan.
              Nu är ju inte Sverige ensamt om att framställa kanoner. Sådana
              framställs av ganska många länder världen över. Som framgår av
              ärendet finns det flera sådana här haubitsar som har prestanda
              och egenskaper som motsvarar dem som tas fram genom Archer. Vad
              är det för fel på de kanonerna? De kanonerna vet vi fungerar.
              De kanonerna vet vi fungerar också tillsammans med andra länders
              förband.
            </seg>
            <seg n="a80b4fa9">
              Avslutningsvis vill jag ställa en tredje fråga också. När jag
              var liten lärde jag mig att om man väljer en sak så innebär det
              ofta att man väljer bort något annat. Vi har inte pratat om prislappen
              för det här projektet i riksdagen priset har av regeringen sagts
              vara hemligt men jag kan garantera dem som lyssnar att prislappen
              är hiskeligt hög för det här projektet. Den motsvarar förmodligen
              den pengasumma som Sverige kanske hade behövt för att stärka vår
              förmåga till strategiska transporter. Min fråga till Peter Jonsson
              är: Hur löser vi nu det ekonomiskt?
            </seg>
          </u>
          <note type="speaker" n="7db29ae2">
            Anf. 4 PETER JONSSON (s) replik:
          </note>
          <u who="Q5891935" xml:id="i-94d96e07af664668-0" n="87b4bd21">
            <seg n="0509b9cf">
              Herr talman! Det var många frågor på en gång. Jag tycker att
              Allan Widman borde ha läst betänkandet noggrant och tittat på
              både hur utskottet utifrån sin utgångspunkt tog ställning till
              den information som vi då hade och i samband med det gav i uppdrag
              till regeringen att återkomma med ytterligare information om på
              vilket sätt artillerisystemet skulle fungera i den miljö och den
              internationella förmåga där insatsen måste finnas som helhet i
              Försvarsmakten. Det underlaget har vi också fått informerat om
              för oss i utskottet vid ett antal tillfällen, också de ekonomiska
              bitarna.
            </seg>
            <seg n="7aa5e0d2">
              Utifrån den utgångspunkten känner sig i dag utskottets majoritet
              nöjd med informationen när det gäller själva frågan. Däremot påpekar
              vi att det gäller att vi har ett samarbete med ett annat land
              för att vidareutveckla systemet så att det på det sättet blir
              mindre kostnader för vår del. Det finns i betänkandet.
            </seg>
            <seg n="273d6380">
              I betänkandet finns också de alternativa lösningar som man har
              tittat på. Det handlar om en artilleripjäs från Tyskland respektive
              Storbritannien. Man säger att även under de förutsättningarna
              att man kan köpa ett av de systemen så att säga över disk det
              andra, det brittiska, systemet finns ju inte än så blir ändå modifiering
              och renovering av Haubits 77 billigare när det gäller kostnadsskäl.
              Där finns också en rimlig förklaring till att regeringen har presenterat
              just förslaget till den modifiering som i dag finns.
            </seg>
            <seg n="4c06fe82">
              Prislappen vill jag inte diskutera eftersom det handlar om affärshemligheter
              och annat. Det viktigaste här är egentligen detta, tror jag: I
              samband med de strategiska lufttransporterna kommer vi också att
              lösa den förmågan när den tiden är kommen.
            </seg>
          </u>
          <note type="speaker" n="abb8a958">
            Anf. 5 ALLAN WIDMAN (fp) replik:
          </note>
          <u who="Q4731041" xml:id="i-77955f113ff11422-2" n="dfeb5e0d">
            <seg n="832b8c32">
              Herr talman! Apropå efterfrågan i internationella insatser: Jag
              är medveten om att det är på stående fot, men kan Peter Jonsson
              räkna upp några internationella insatser där Sverige bidrar eller
              har bidragit genom att artilleriförband har varit den valda lösningen
              när det gäller understöd till stridande förband? Det hade varit
              intressant att få veta detta.
            </seg>
            <seg n="5b66aad1">
              När det gäller strategiska transporter har Sverige ett mycket
              tydligt krav på sig. Vi har antagit utmaningen att vara så kallad
              Framework Nation för Nordic Battle Group. Det innebär att de förmågor
              som andra länder inte kan bidra med, de måste Sverige bidra med.
              Och inte nog med detta elände! Vi har dessutom en deadline för
              det här arbetet som närmar sig i svischande fart. Från dags dato
              är det ett år och sju månader kvar till Sverige ska kunna ta ansvar
              för de strategiska flygtransporterna av Nordic Battle Group. Jag
              är inte säker på att Peter Jonsson har besinnat det fulla ansvar
              som följer med den här uppgiften, men jag skulle ändå vilja vädja
              till honom att när han diskuterar materielprojekt i första hand
              styra tankarna i den riktning där vi har gjort åtaganden gentemot
              andra länder och där det gäller resurser som är vitala för Sveriges
              förmåga att kämpa för fred och frihet ute i världen.
            </seg>
          </u>
          <note type="speaker" n="183a0c5d">
            Anf. 6 PETER JONSSON (s) replik:
          </note>
          <u who="Q5891935" xml:id="i-94d96e07af664668-1" n="87b4bd21">
            <seg n="40de2a5a">
              Herr talman! Vi har under de fyra år som den här mandatperioden
              omfattat hört diskussioner och debatter med Folkpartiet och Allan
              Widman där han inför varje fråga, oavsett om det har varit omställning
              av det svenska försvaret eller om det har varit försvarsmaterielprojekt
              som pågått, har varit oerhört negativ och skeptisk och inte över
              huvud taget trott på den utveckling som har skett. Nu har det
              visat sig att av alla de sanningar som vi har berättat för Allan
              Widman om exempel är inriktningen att vi ska klara av att ställa
              om försvaret från ett invasionsförsvar till ett insatsförsvar
              och att vi ska se till att ha materiel som fungerar på ett bra
              sätt i de internationella operationerna har vi genomfört nästan
              allt vi har talat om i de debatter vi har haft.
            </seg>
            <seg n="e696d53e">
              Det gäller nu även haubitssystemet, eftersom hela modifieringen
              i stor utsträckning utgår ifrån att det, som sades förut, ska
              vara transportabelt genom att man kan ha artilleripjäsen i A400M,
              exempelvis. Det gör den mer flexibel och mer möjlig att använda
              internationellt, om vi så vill. Vi vet ingenting om framtiden
              och på vilket sätt och med vilken förmåga vi kommer att agera
              internationellt, men vi ska ha hela förmågebredden klar för oss
              och kunna använda den. Det är det som vi pratar om när vi säger
              att hela försvaret måste ha kvar sina förmågor. Man måste ha ett
              effektivt materielförsörjningsprogram som på det sättet ger förutsättningar
              för att kunna klara detta.
            </seg>
            <seg n="c8d8c8ef">
              Till slut tror jag inte att Allan Widman behöver vara orolig
              för Nordic Battle Group. Har vi åtagit oss en uppgift så kommer
              Sverige att genomföra den, precis som vi har genomfört de andra
              internationella operationerna, både förr i tiden och också i framtiden.
              Där hoppas jag att Allan Widman är trygg och att vi i samband
              med de besluten också är överens om vilken inriktning vi ska ta.
            </seg>
          </u>
          <note type="speaker" n="5ac6c98b">
            Anf. 7 LARS ÅNGSTRÖM (mp):
          </note>
          <u who="Q6255767" xml:id="i-9c1b3676ccc62199-0" n="850e0544">
            <seg n="f36f25c6">
              Herr talman! Ärade ledamöter i kammaren! Åhörarna! Protokollsläsarna!
              Jag håller med Allan Widman om det han skriver i sin reservation
              när det gäller artilleriförband i internationella insatser. Låt
              det stå väldigt klart att det inte hade blivit någon haubitsutveckling
              om Miljöpartiet själva hade fått bestämma. Det är möjligt att
              det inte heller hade blivit det om Folkpartiet hade fått bestämma
              med Allan Widman som försvarsminister. Men nu är det så att Allan
              Widman inte har fått med sig allianskamraterna på sin reservation,
              och vi har inte heller fått med oss Vänstern och regeringen på
              att inte gå vidare med det här projektet. Både Allan Widman och
              jag vet att det är så här det är i ett samarbete. Man ger, och
              man tar. Det är inte lätt, men det är helt nödvändigt. I dag ger
              Miljöpartiet, och jag återkommer alldeles strax till vad vi har
              tagit i stället.
            </seg>
            <seg n="b1713f61">
              Dock hade propositionen, som vi nu diskuterar, sett annorlunda
              ut om inte Miljöpartiet hade varit med och förhandlat om den skam
              vore det väl annars. Nu finns det starka skrivningar om att det
              till exempel inte blir någon egenutveckling med mindre än att
              riksdagen får säga sitt först. Propositionen är på det sättet
              villkorad. Riksdagen har i detta fall makten och inflytandet över
              materielanskaffningen, precis som vi i utskottet har uttalat och
              riksdagen slagit fast så många gånger. Miljöpartiet tar dessa
              inflytandebeslut på allvar. Det är något som vi ständigt driver
              gentemot regeringen och Regeringskansliet. Vi har också sett till
              att Regeringskansliet kom till riksdagen och berättade vilka summor
              det handlade om för den här anskaffningen.
            </seg>
            <seg n="79f48572">
              Miljöpartiet fortsätter också envist att försöka få regeringen
              att prioritera och fokusera när det gäller vad vi ska göra internationellt.
              Om man gör det så innebär det även att materielbeställningar och
              verksamhet fokuseras på det som är operativt nödvändigt. Hittills
              det ska jag villigt erkänna har vi haft begränsad framgång med
              det. Regeringen anser fortsatt att det är viktigare att vara rättvis
              och inte utesluta i stort sett några förband från att vara internationellt
              gångbara, vilket i sin tur leder till att industrin och särintressen
              inom Försvarsmakten kan fortsätta hävda att det är nödvändigt
              att utrusta alla vapengrenar med dyra materielsystem, eftersom
              de behövs för den internationella verksamheten. Regeringen väljer
              därmed hellre att vara rättvis i relation till Försvarsmakten
              och generös mot industrin än att fokusera på det som verkligen
              gör skillnad för de utsatta människor som är i desperat behov
              av hjälp runtom i världen.
            </seg>
            <seg n="3582e065">
              Nu till vad Miljöpartiet har på sin pluslista.
            </seg>
            <seg n="359279b4">
              På materielsidan, om vi håller oss till den, är det inte bara
              den stora framgången med Neuron. Vi har också stoppat förslaget
              att inleda konstruktionsfas för ubåt A26, som skulle ha kostat
              skattebetalarna 1 miljard kronor de närmaste åren. Likt Neuron
              saknas det försvarspolitiska operativa behov även av en ny ubåt
              sedan invasionshotet avskrivits. Utöver detta har vi också satt
              gröna avtryck i krishanteringspropositionen, skrivelsen om besparingar
              på försvarets stödmyndigheter samt planeringsanvisningarna till
              Försvarsmakten inför budgetpropositionen.
            </seg>
            <seg n="659849f7">
              Herr talman! Frågan som jag ställer mig när jag läser Allan Widmans
              reservation är: Hur hårt skulle Widman trycka på gentemot sina
              borgerliga kolleger i ett samarbete där riktigt ansvar utkrävs
              och där beslutsfattandet är skarpt? Tror Widman att han skulle
              få med sig industrikramande moderater och bakåtsträvande centerpartister
              på att bara köpa från hyllan? Det är en sak att själv skriva en
              ensam folkpartireservation, men Allan Widman har ju också skrivit
              under gemensamma reservationer för maktalliansen, där man till
              exempel skriver att stora delar av försvarsindustrin är hotad
              på grund av försvarsbeslutet 2004. Hans kollega i alliansen, utskottets
              ordförande, har ju till och med sagt att vi inte ska skrota eller
              sälja JAS, som ingen behöver, utan att de hellre ska stå och kosta
              pengar i något förvar någonstans. Nog hade Widman varit tvungen
              att kompromissa, alltid, och jag vågar inte tänka på hur de beslut
              skulle se ut där Widman fått bita i det sura äpplet inte med sådana
              samarbetspartner.
            </seg>
          </u>
          <note n="8ba37f00">
            Därför, herr talman, yrkar jag bifall till utskottets förslag
            i betänkande FöU10.
          </note>
          <note type="speaker" n="25315464">
            Anf. 8 ALLAN WIDMAN (fp) replik:
          </note>
          <u who="Q4731041" xml:id="i-77955f113ff11422-3" n="dfeb5e0d">
            <seg n="d1f98ed2">
              Herr talman! Lars Ångström har helt rätt i att politik är det
              möjligas konst och att mycket av det som vi tänker fritt och stort
              till syvende och sist måste monteras in i någon sorts låda med
              väggar och tak.
            </seg>
            <seg n="149f8ca6">
              Jag är inte säker på att Folkpartiets röst i materielpolitiken
              skulle vara sämre när det gäller resultatet och påverkan än vad
              Miljöpartiets röst har varit de gångna åren. Du pekade själv,
              Lars, på en, tycker jag, lång rad av mindre framgångsrika ingrepp
              från er sida. Jag har noga följt processen och jag konstaterar
              att ni har försökt men att resultatet väl har varit sisådär.
            </seg>
            <seg n="0e8d25a1">
              Just därför att politiken är det möjligas konst, är det väldigt
              viktigt att vi för en debatt om de här sakerna. Jag är övertygad
              om att varenda gång Miljöpartiet tar upp frågorna i Regeringskansliet
              och varenda gång Folkpartiet skriver en motion eller följer upp
              med en reservation, rör vi sakerna och tingen i rätt riktning.
              Därför är detta viktigt.
            </seg>
            <seg n="931ef5c5">
              När det nu är den sista debattdagen för detta riksdagsår för
              försvarsutskottets räkning och kanske faktiskt den sista för alltid
              för vissa ledamöter, vill jag ändå säga att jag har uppskattat
              Lars Ångströms bidrag i den försvarspolitiska debatten.
            </seg>
            <seg n="06a4e612">
              Till sist måste jag peka på något som är viktigt, och det är
              skillnaden mellan Miljöpartiet och Folkpartiet när det gäller
              försvarspolitiken. Vi är överens om att behovet av tungt artilleri
              i internationella insatser är måttligt. Men till skillnad från
              Miljöpartiet vågar vi inte avskriva möjligheten att Sverige någon
              gång i framtiden kan hotas militärt av andra makter. Det gör att
              vi vill att artillerifunktionen ska vara kvar. Det handlar inte
              om artilleri eller inte artilleri i dag. Det handlar om vilket
              artilleri och till vilken kostnad.
            </seg>
          </u>
          <note type="speaker" n="21de2422">
            Anf. 9 LARS ÅNGSTRÖM (mp) replik:
          </note>
          <u who="Q6255767" xml:id="i-9c1b3676ccc62199-1" n="850e0544">
            <seg n="15f84de3">
              Herr talman! Tillåt mig att rätta Allan Widman. Det är den näst
              sista diskussionsdagen för utskottet.
            </seg>
            <seg n="ab228eca">
              Men han har helt rätt i att det finns en skillnad i Miljöpartiets
              och Folkpartiets försvarspolitiska syn i den bemärkelsen att vi
              menar att det är viktigt att ta konsekvenserna av den enighet
              som finns om att invasionshotet inte längre finns, om att prioritera
              resurserna på de operativa behoven och att i en sådan prioritering
              ha förmåga och styrka att avveckla sådant som inte behövs, att
              faktiskt välja bort och inte fortsätta tro att man kan ha allting
              kvar utifall det om 30 eller 40 år skulle hända någonting. Det
              blir en ohållbar politik och framför allt en ineffektiv politik
              som minskar Sveriges förmåga att bidra i internationella sammanhang.
            </seg>
            <seg n="c6269d3a">
              Låt mig slutligen säga att jag önskar Allan Widman lycka till
              som en möjlig borgerlig försvarsministerkandidat, och jag önskar
              honom lycka till med att ha ett större inflytande än vad Folkpartiet
              har haft tidigare på försvarspolitikens utformning. Jag minns
              någon gång i mitten av 90-talet eller strax innan, då Folkpartiets
              partiledare Bengt Westerberg väldigt klarsynt uttryckte möjligheten
              att minska Sveriges militärutgifter. Det var ingen originell idé,
              för det var ju precis det som hade hänt över hela Europa sedan
              ett antal år tillbaka. Men han var en av de få i Sveriges riksdag
              som stod upp och sade detta, vilket tyvärr inte resulterade i
              någon enda millimeters förskjutning. Därför önskar jag Allan Widman
              bättre lycka i ett eventuellt borgerligt samarbete i framtiden,
              som jag hoppas blir i opposition.
            </seg>
          </u>
          <note type="speaker" n="3cb754b8">
            Anf. 10 ALLAN WIDMAN (fp) replik:
          </note>
          <u who="Q4731041" xml:id="i-77955f113ff11422-4" n="dfeb5e0d">
            <seg n="ad699aa9">
              Herr talman! Efter alla dessa vänligheter känns det på sin plats
              att som ett fullödigt oppositionsparti återknyta till sakfrågan.
              Då vill jag kommentera Lars Ångströms senaste inlägg med att 24
              kanoner kommer inte om 5, 10 eller 15 år att kvantitativt innebära
              något för Sveriges försvarsförmåga. Det vi nu köper är inte materiel
              i första hand. Det vi nu köper är kompetens. Vi köper möjligheten
              av att kunnandet när det gäller indirekt eld ska finnas med in
              i Försvarsmaktens framtid.
            </seg>
            <seg n="f01280ea">
              Jag vet inte om vi egentligen ska diskutera JAS-flygplanen i
              det här sammanhanget, men eftersom Lars Ångström ändå kastade
              ut ett kort också i den delen vill jag säga att jag är övertygad
              om att tiden och ÖB:s tydliga inriktning när det gäller frågan
              om det svenska flygvapnet kommer att verka i en positiv riktning.
            </seg>
            <seg n="2b4b7bed">
              Slutligen när det gäller en framtida avsättning för de JAS-flygplan
              som Sverige eventuellt kommer att besluta inte behövs just för
              användning i Baltikum kan jag glädja mig åt att Folkpartiet och
              Miljöpartiet just i den delen är överens.
            </seg>
          </u>
          <note type="speaker" n="b5857fed">
            Anf. 11 LARS ÅNGSTRÖM (mp) replik:
          </note>
          <u who="Q6255767" xml:id="i-9c1b3676ccc62199-2" n="850e0544">
            <seg n="125bbeeb">
              Herr talman! Låt mig säga att vi har diskuterat frågan men inte
              fattat något beslut om detta.
            </seg>
            <seg n="732c48e8">
              Vad jag vill påminna Allan Widman om är dock Folkpartiets ansvar
              för denna gigantiska mängd JAS-flygplan som Sverige nu håller
              sig med, som vi inte behöver, som militären inte vill ha och som
              har kostat skattebetalarna 10, 20, 30 miljarder helt i onödan.
            </seg>
            <seg n="0da79a21">
              Det är sorgligt, tycker jag, att alltför få både partier och
              riksdagsledamöter som varit med och beslutat om delserie 3 så
              sent som 1997 inte har förmåga att på något sätt ta ansvar för
              detta. Här står vi som om en klar blixt från himlen har slagit
              ned och säger: Hoppsan, här har vi JAS-plan för 20 miljarder som
              skattebetalarna har betalat och som vi inte vet vad vi ska göra
              med. Det är ingen överraskning, utan det är någonting som vi har
              känt till och som många har varit med och tryckt på knappen för
              utan att vara beredda att i dag ta ansvar. Med ansvar menar jag
              inte att man ska utdöma något slags juridiskt ansvar eller ha
              några utredningar, utan det räcker med att säga att vi hade fel.
              Det är vad väljarna förväntar sig när det gäller ansvar från politiker.
              Som politiker ska man kunna erkänna att man faktiskt hade fel
              och kanske be om ursäkt för att 20 miljarder gick helt i onödan
              till något som inte behövdes.
            </seg>
            <seg n="c2547032">
              Men det finns möjligheter att rätta till detta. Möjligheten att
              faktiskt ta ansvar finns ju kvar varje dag för dem som har varit
              med och fattat de här besluten.
            </seg>
          </u>
          <note n="81fb4a3d">
            Överläggningen var härmed avslutad.
          </note>
          <note n="4ae9028a">
            10 § Reformerad styrning och förvaltning för försvaret
          </note>
          <note n="d81b6a1a">
            Föredrogs
          </note>
          <note type="speaker" n="b15f9d7d">
            Anf. 12 ESKIL ERLANDSSON (c):
          </note>
          <u who="Q3058054" xml:id="i-b78aba267759d882-0" n="c2a2ac9b">
            <seg n="05576d72">
              Herr talman! Jag tänkte använda en del av tiden i den här debatten
              till några reflexioner i anledning av betänkandet. En sådan är
              inledningsvis att i betänkandet påtalar utskottet för andra gången
              under det här verksamhetsåret att det är angeläget att vi får
              fler anslag än för närvarande, vilket skulle förbättra den här
              kammarens, alltså riksdagens, möjlighet att utöva den makt som
              är en av kammarens viktigaste makter, nämligen finansmakten.
            </seg>
            <seg n="f37bb404">
              Med anledning av detta skulle jag gärna vilja fråga försvarsministern,
              som är närvarande här i kammaren, hur den nuvarande regeringen
              hanterar det här uttalandet. Har man för avsikt att göra något
              i detta avseende?
            </seg>
            <seg n="a8a1b008">
              Herr talman! Skattepengar ska användas effektivt. Det är vår
              uppgift som förtroendevalda att bidra till en effektiv användning
              av inbetalda skattemedel. Varje bortslösad krona är en bortslösad
              krona för mycket. Den här principen är en viktig del av hur jag
              förhåller mig till mitt uppdrag som riksdagsledamot. Det var en
              viktig princip när jag var engagerad i kommunpolitiken hemmavid
              och det är en viktig princip i mitt arbete med försvarspolitiken.
              Det är därför ingen högoddsare att jag i dag understryker att
              Centerpartiet strävar efter att få ut så mycket som möjligt av
              de pengar som vi satsar på Försvarsmakten.
            </seg>
            <seg n="a6f07adf">
              Ett problem som vi ser i dag är att vi i Sverige har alltför
              höga fasta kostnader i försvaret, kostnader som går till förvaltningar
              och staber. Mer pengar måste ut till de verksamheter, de förband,
              som är satta att försvara Sverige och att försvara och upprätthålla
              freden i internationella sammanhang. En titt på våra nordiska
              grannar är fullt tillräcklig för att förstå att vi i Sverige inte
              använder pengarna tillräckligt kostnadseffektivt. De, alltså våra
              nordiska grannar, har såväl nationellt som internationellt fler
              förband insatta än vi har i Sverige. Det har de trots att de har
              betydligt lägre anslag. Därför är vi principiellt positiva till
              att regeringen lägger fram förslag om förändringar avseende hur
              försvaret ska styras och förvaltas. Pengar måste helt enkelt fördelas
              på ett annat sätt, fördelas om.
            </seg>
            <seg n="4ccceb42">
              Herr talman! När vi, partierna i alliansen, försökte förhandla
              fram en bred försvarsuppgörelse under 2004 hade vi insatsförmågan
              i fokus. Nu vet alla att försvarsuppgörelsen aldrig blev någon
              bred försvarsuppgörelse utan att den snarare utvecklades till
              ett gisslandrama, där vänsterpartister och miljöpartister dikterade
              villkoren för regeringens försvarspolitik. Det har lett till att
              försvars- och EU-motståndare bestämmer hur det svenska försvaret
              ska utvecklas eller inte utvecklas.
            </seg>
            <seg n="1718b0a8">
              Det är tydligt att den grundläggande basen för försvarsbeslutet
              2004 har havererat, och jag är inte förvånad. Detta kan leda till
              att förstärkningen av insatsförmågan uteblir och att försvarets
              komplicerade omställning försenas. Problemet är att förslagen
              som regeringen lägger fram innebär att pengarna omfördelas för
              sent. De föreslagna besparingarna görs inte i tid, och pengarna
              riskerar att inte komma i tid så att vi uppnår de uppsatta målen
              2008. Detta leder alltså inte till att vår insatsförmåga stärks,
              vilket var avsikten och grunden i försvarsbeslutet 2004.
            </seg>
            <seg n="184bd33e">
              Herr talman! Jag nämnde tidigare den omställning som försvaret
              genomgått och fortfarande genomgår. Under hela den politiska processen
              i detta arbete har vikten av god analysförmåga understrukits av
              många, inte minst experter på området, analysförmåga rörande utvecklingen
              i vårt närområde och i andra delar av världen.
            </seg>
            <seg n="e39b63c4">
              Kanske är detta det allra viktigaste att upprätthålla framöver
              med vårt nuvarande försvar, att vi vet vad som händer när det
              händer. Sverige måste ha en god kompetens för att inhämta och
              analysera information avseende vad som sker runtomkring oss. Det
              är nödvändigt för att försvaret ska kunna följa den säkerhetspolitiska
              utvecklingen. Hotbilderna är föränderliga, och försvaret måste
              vara kapabelt att följa med när förändringar sker. Detta är något
              vi måste försäkra oss om när omfördelningar av pengar görs. Analysförmågan
              är Försvarsmaktens kikare ut mot omvärlden och i omvärlden. Den
              kikaren är en vital pusselbit i Sveriges försvarsförmåga.
            </seg>
            <seg n="af60d85b">
              Herr talman! När man talar om styrning av Försvarsmakten börjar
              diskussionen i riksdagen. Riksdagens insyn och möjlighet till
              uppföljning är av största vikt för en god styrning av den här
              myndigheten såväl som de andra myndigheterna. Riksdagens beslut
              ligger till grund för försvarets utveckling. Det är därför viktigt
              att stärka riksdagens finansmakt. Detta kan bland annat ske genom
              tydliga anslag och utvecklade syften kopplade till dessa. Med
              anledning av detta, herr talman, vill jag yrka bifall till reservation
              1.
            </seg>
          </u>
          <note type="speaker" n="cf6df5b5">
            Anf. 13 KARIN ENSTRÖM (m):
          </note>
          <u who="Q3544279" xml:id="i-fa3b19826f90d22c-0" n="1182ab05">
            <seg n="ba3376ea">
              Herr talman! Skrivelsen som dagens betänkande behandlar bygger
              ju i sin tur på två stora utredningar. Den första är Försvarsförvaltningsutredningen,
              den så kallade FFU. Den andra är utredningen om styrningen av
              försvaret, och den kallar vi i dagligt tal för Försvarsstyrningsutredningen.
              Båda de här utredningarna har debatterats livligt, både inom Försvarsmakten
              och i totalförsvarets myndigheter förändringar och besparingar.
              Här i kammaren ska vi i dag inte ta ställning till alla de detaljförslag
              som finns i de båda utredningarna utan betänkandet behandlar skrivelsen
              i stort. Jag tänkte i mitt korta anförande koncentrera mig på
              två områden. Det är styrningen och de föreslagna besparingarna,
              eller kostnadsminskningarna. Det låter lite snällare när man säger
              så.
            </seg>
            <seg n="ca2fed5e">
              Vad gäller styrningen, som utskottets ordförande har varit inne
              på, kan man utläsa av betänkandet att försvars- och finansutskotten
              vid många olika tillfällen har uttalat sig, betänkandet tar upp
              exempel från så långt tillbaka sedan som 1995, om hur man ska
              kunna förbättra riksdagens insyn, styrning och uppföljning på
              Försvarsmaktens och försvarets områden. Det vi i Allians för Sverige
              vill framhålla är att riksdagens finansmakt måste förstärkas ännu
              mer. Då är en ökning, och kanske förändring, av anslagen nödvändigt.
              Utskottet uttalar sig i den riktningen, men vi vill trycka på
              regeringen ännu mer när det gäller detta.
            </seg>
            <seg n="3e69cb2a">
              Styrningen av försvaret måste göras både på lång och kort sikt.
              När det gäller till exempel materielprojekt bemyndigar ju riksdagen
              regeringen att fatta beslut som binder upp riksdagen för mer än
              ett år, ibland för väldigt många år framöver. Inte minst JAS-projektet
              visar väl på det. Det här måste man ta hänsyn till vid uppdelning
              av anslagen. Vi har nu frångått de fleråriga försvarsbesluten,
              men allt kan ju inte beslutas och planeras bara på ettårsbasis.
              Man kanske bör tänka över en gång till hur planeringen faktiskt
              ska genomföras.
            </seg>
            <seg n="c6daad31">
              Herr talman! Nu kommer vi in på besparingarna, eller kostnadsminskningarna.
              De föreslås ligga på ca 2 miljarder kronor, och det tror vi är
              nödvändigt för att vi ska kunna nå de uppsatta målen. För att
              få en större uteffekt måste man minska kostnaderna kopplade till
              ledning och förvaltning. En mindre, krympande, insatsorganisation
              ska och kan ju inte bära ett oproportionerligt stort och tungt
              huvud. De fasta kostnaderna måste minskas för att ge utrymme för
              insatsförbanden och de nationella förbanden. Men den här anpassningen
              av huvudet till kroppen har visat sig vara svårare, och kanske
              dyrare, än beräknat. Och det tar tid. Det vi i Allians för Sverige
              är oroade för är att de här besparingarna inte kommer att få effekt
              i tid.
            </seg>
            <seg n="9609ce80">
              Därför har vi föreslagit att den verksamhet som ska avvecklas
              organiseras i en avvecklingsorganisation. Det skulle kunna underlätta
              arbetet med att få in rätt personal och rätt materiel till den
              nya organisationen, och, förhoppningsvis, troligen också minska
              kostnaderna snabbare.
            </seg>
            <seg n="e6bd291d">
              Om dessa besparingar eller kostnadsminskningar inte uppnås fram
              till 2008 är risken stor att hela omstruktureringen försenas.
              Risken är också stor att det i så fall blir den lilla delen rörliga
              kostnader, nämligen förbandsverksamheten, som blir lidande. Då
              får vi ännu mindre effekt för pengarna.
            </seg>
            <seg n="0a5a8f29">
              Herr talman! Jag står självfallet bakom de båda reservationer
              som Allians för Sverige har, men för att vinna tid vid omröstningen
              yrkar jag bifall endast till reservation nr 1.
            </seg>
          </u>
          <note type="speaker" n="12ec6702">
            Anf. 14 ALLAN WIDMAN (fp):
          </note>
          <u who="Q4731041" xml:id="i-77955f113ff11422-5" n="dfeb5e0d">
            <seg n="075820f6">
              Herr talman! Jag vill gärna instämma i att det råder en bred
              politisk enighet när det gäller den interna omställningen av Försvarsmakten,
              och som nu ligger under riksdagens lupp. Emellertid delar jag
              de farhågor som Eskil Erlandsson uttryckt om att kon kommer att
              dö medan gräset växer. Vi har nu drygt ett och ett halvt år kvar
              av denna försvarsbeslutsperiod, och de 2 miljarder som skulle
              överföras från byråkrati till insatsorganisation väntar insatsorganisationen
              fortfarande på.
            </seg>
            <seg n="1031a1d4">
              Någonstans utmed vägen uppstår naturligtvis en intressant frågeställning.
              Den bör i första hand riktas till vår försvarsminister. När leveranserna
              av nya friska pengar till insatsorganisationen inte kommer, vad
              kommer då att prioriteras? Är det de uppgifter som vi i försvarsbeslutet
              gav till Försvarsmakten om en ökad internationell förmåga eller
              är det budgetöverenskommelsen med stödpartierna?
            </seg>
            <seg n="6b5ab491">
              Herr talman! Om resurserna inte kommer i tid är det regeringens
              ansvar. De har att förverkliga, genomföra och iscensätta det försvarsbeslut
              som riksdagen fattat. Samma sak gäller för övrigt de fördyringar
              som vi nu upplever inom utlandsstyrkan och som så att säga arbetar
              i andra ändan för att uppgiften blir allt svårare. I början av
              den här mandatperioden kostade en soldat insatt i utlandsstyrkan
              ca 1 miljon kronor per år. Nu närmar vi oss 2 miljoner kronor
              för samma resurs. Följden blir naturligtvis att vi kanske bara
              får ut hälften av de två bataljoner samt några mindre insatser,
              som Sverige skulle kunna klara av enligt försvarsbeslutet 2004.
            </seg>
            <seg n="90951c15">
              Jag är glad att det inom alliansen finns en bred enighet om att
              röra sig från plikt mot frivillig rekrytering. När de internationella
              insatserna står i fokus blir pliktsystemet alltmer irrelevant.
              När plikten infördes hade det sin grund i att vi behövde få ett
              ordentligt nationellt försvar, ett invasionsförsvar. I dag hotas
              inte Sverige, åtminstone inte för tillfället och inom överskådlig
              tid, av militär makt. Därmed är grunden för pliktsystemet enligt
              Folkpartiets mening i princip borta.
            </seg>
            <seg n="0033b63b">
              Det är stötande att unga män i Sverige fortfarande år 2006 vid
              hot om frihetsberövande tvingas genomföra militär utbildning.
              Det leder till personliga tragedier för unga värnpliktiga, till
              en belastning på rättsväsendet och har ingen motsvarande nytta
              för Försvarsmakten. Vi tror att om Försvarsmakten fick ta ett
              större ansvar för rekryteringen skulle de problem som för enskilda
              värnpliktiga består i skillnaden mellan dröm och verklighet försvinna
              eller i vart fall bli mindre.
            </seg>
            <seg n="1b2bb9f8">
              Jag vill också ta upp en frågeställning som ännu inte varit uppe
              i debatten. Det handlar om Fortifikationsverket. De har i princip
              monopol på att vara hyresvärd åt Försvarsmakten och har haft det
              monopolet under lång tid, sedan mitten av 90-talet. Eftersom det
              inom varje monopol ofta blir dyrt för den som ska konsumera monopolets
              tjänster brukar vi, när vi tvingas konstruera monopol, kombinera
              detta med en självkostnadsprincip, åtminstone inom offentlig sektor.
            </seg>
            <seg n="821d3055">
              År 2002 gjorde Riksdagens revisorer en översyn av Fortifikationsverket.
              Det visade sig då att Fortifikationsverket i sin kassa hade samlat
              ihop lite drygt ½ miljard. Pengarna låg där och väntade passivt
              på att någon skulle komma åt dem. Riksdagens revisorer blev upprörda
              över detta eftersom de ansåg att riksdagen i sitt beslut hade
              uttalat att självkostnadsprincipen skulle gälla. Trots kritiken
              från revisorerna dröjde det inte många månader förrän överskottet
              på ½ miljard drogs in till statskassan.
            </seg>
            <seg n="ffbc374e">
              Om man går in och tittar i Fortifikationsverkets årsredovisning
              för 2005, alltså den som blev tillgänglig under våren, framgår
              det att kassan i Fortifikationsverket nu uppgår till närmare 1
              miljard, det vill säga dubbelt så mycket. Enligt regeringens regleringsbrev
              ska även det överskottet periodiskt sändas in till Finansdepartementet.
              Eftersom ministern är i kammaren i dag vill jag fråga henne vad
              riksdagen behöver göra för att regeringen ska följa uttalandet
              om tillämpning av självkostnadsprincipen. Om den situation som
              i dag är fortsätter innebär det att Försvarsmakten mjölkas i alla
              ändar. De öppna sparbetingen kombineras med mindre synliga sparbeting.
            </seg>
            <seg n="bccbd297">
              Slutligen, herr talman, har vi inom alliansen uttryckt förvåning
              över att inte alla delar av totalförsvarsmyndigheterna nu drabbas
              av konkreta besparingar. Två myndigheter i det ena fallet är det
              endast en del av en myndighet två enheter, som inledningsvis inte
              alls kommer att beröras är den militära underrättelsetjänsten,
              Must, och Försvarets radioanstalt, FRA.
            </seg>
            <seg n="1d04a149">
              I fråga om Must är det svårt att veta särskilt mycket om ekonomin.
              När försvarsutskottet besökt denna enhet i Försvarsmakten och
              frågat hur många som arbetar där har vi inte ens fått svar på
              den frågan. Än mindre har vi någon god insyn i deras ekonomi.
            </seg>
            <seg n="f81a6000">
              När det gäller Försvarets radioanstalt är det lite mer öppet.
              Tittar man i budgetförslaget för innevarande år vad gäller FRA
              kan man konstatera att myndigheten alls inte drabbas av några
              sparbeting under beslutsperioden. Tvärtom har anslaget ökat både
              i fast och i löpande penningvärde, åtminstone sedan 2004. Det
              är rätt anmärkningsvärt med tanke på att det nu skulle bli mer
              pang för pengarna.
            </seg>
            <seg n="4b3b727a">
              Med hänsyn till den kritiska tidsfaktorn borde enligt vår mening
              även dessa myndigheter, FRA och Must, redan inledningsvis tilldelats
              åtminstone ett mindre, generellt sparbeting, inte minst med tanke
              på att andra totalförsvarsmyndigheter drabbas av besparingar i
              storleksordningen 3040 %.
            </seg>
          </u>
          <note n="f6470110">
            Med detta, herr talman, vill jag yrka bifall till reservation
            nr 2.
          </note>
          <note type="speaker" n="9053fd26">
            Anf. 15 ERLING WÄLIVAARA (kd):
          </note>
          <u who="Q4605902" xml:id="i-fdd33c704365aac2-0" n="581a513c">
            <seg n="9be9bd4e">
              Herr talman! Det gläder mig att försvarsministern är i kammaren.
              Förhoppningsvis innebär det att vi får svar på våra funderingar
              och frågor.
            </seg>
            <seg n="16d39980">
              Det svenska försvaret har under de senaste åren genomgått en
              kraftig omstrukturering från att ha varit ett klassiskt invasionsförsvar
              till att bli ett modernt insatsförsvar. Försvaret har blivit betydligt
              mindre, enligt mångas mening alldeles för litet. Förhoppningsvis
              vi kan i alla fall nära den förhoppningen har försvaret blivit
              vassare för att på ett bra sätt kunna medverka vid och delta i
              internationella insatser och hjälpa till att bygga och värna freden
              i världen.
            </seg>
            <seg n="b0b67913">
              Försvarets uppgift har förändrats. Det direkta militära hotet
              är inte särskilt stort mot vårt land i dag. Ett militärt anfall
              mot Sverige från någon annan stat är inte troligt inom de närmaste
              åren, även om den senaste veckans signaler från Rysslands ledare
              Putin om upprustning kan väcka lite oro.
            </seg>
            <seg n="d415567e">
              Freden är kanske inte så självklar som vi ofta tycks tro. Samtidigt
              förstår vi alla att terrorhotet och terrorismen kan drabba även
              oss. Med ett ökat engagemang internationellt ökar också terrorhotet
              mot Sverige. Varför skulle vi vara mer skonade än andra länder?
              Det är naivt att tro något annat.
            </seg>
            <seg n="61ed70a4">
              Herr talman! För oss kristdemokrater är det självklart att när
              Försvarsmaktens kostym krymper behöver också försvarets stödmyndigheter
              anpassas. Vi motsätter oss inte kravet på att stödmyndigheternas
              kostnader måste minska. Utredningens förslag på en minskning med
              2 miljarder kronor fram till år 2008 är enligt vår mening rimlig.
            </seg>
            <seg n="e210eb5c">
              Med ett ökat internationellt engagemang behöver resurser tillföras
              den operativa verksamheten. Däremot har vi synpunkter på i vilken
              takt, på vilket sätt och i vilka myndigheter som reduceringen
              ska ske, därav våra reservationer tillsammans med övriga partier
              i alliansen.
            </seg>
            <seg n="627a5f41">
              Kristdemokraterna har under många år krävt att antalet anslag
              inom utgiftsområde 6 måste öka för att ge riksdagen större möjlighet
              att utöva sin finansmakt. Vi har som den minnesgode vet bland
              annat föreslagit att det tydligt måste framgå av budgetunderlaget
              hur stort anslaget för internationella insatser är.
            </seg>
            <seg n="7fd51a38">
              Man kan visserligen läsa av att så och så mycket är avsatt. Men
              om det blir fler insatser ute i världen måste man tillföra medel.
              Om anslaget för internationella insatser alltid ska belasta förbandsverksamheten
              på anslaget 6:1 eller materielanslaget 6:2 blir det näst intill
              omöjligt för Försvarsmakten att på ett fullgott sätt genomföra
              till exempel övningsverksamheten. Vi delar utskottets uppfattning
              att fler anslag är ett måste.
            </seg>
            <seg n="f34d578b">
              Herr talman! Sverige förvaras inte av staber och förvaltningar
              hur stora de än är. Det fasta kostnaderna för dessa behöver reduceras
              för att ge bättre ekonomiskt utrymme för såväl insatsförbanden
              som de nationella förbanden. Det är enligt vår mening viktigt
              när vi skickar ut styrkor på internationella uppdrag och det gäller
              också de som är kvar på hemmaplan att de är väl utrustade, förberedda
              och grundligt övade.
            </seg>
            <seg n="47df9cf1">
              Herr talman! Att reducera en verksamhet tar tid. Det medför oftast
              också kostnader. Verksamheterna måste ges rimlig tid att anpassa
              sig. Enligt vår mening finns ett behov av någon form av avvecklingsorganisation,
              som också Karin Enström har framfört här, för att på bästa möjliga
              sätt uppnå kostnadsminskning utan att hamna i en ohanterlig situation.
            </seg>
            <seg n="e4a08fb5">
              Herr talman! När försvaret minskar ökar behovet av bra omvärldsanalys
              och en väl fungerande underrättelsetjänst för att bibehålla god
              beredskap. Allan Widman nämnde detta och de undantagna sparkraven.
              Det är viktigt att vi tänker till när det gäller underrättelseverksamheten.
              De flesta länder i världen har insett att en god underrättelseverksamhet
              är ett måste.
            </seg>
            <seg n="ec969ef5">
              President Bush, premiärminister Tony Blair och många andra ledare
              har insett att deras underrättelsetjänster är gammalmodiga och
              behöver moderniseras. En väl fungerande underrättelsetjänst är
              inte någonting negativt som somliga tycks tro. Det är tvärtom
              en tillgång för landet.
            </seg>
            <seg n="a0c2ab8b">
              Det är viktigt att vi i Sverige besitter god kompetens att analysera
              utvecklingen i vårt land, i vårt närområde och i omvärlden. För
              att kunna göra det krävs en grundläggande förmåga att inhämta,
              bearbeta och förstå olika kulturer, politiska förändringar, ekonomisk
              och teknisk utveckling men också relationer mellan såväl enskilda
              nationer och grupper i olika nationer.
            </seg>
            <seg n="a77d38ae">
              Några sådana exempel är utvecklingen i Mellanöstern, i Ryssland,
              i Asien och i Afrika. Det är viktigt att vi tar vara på den kompetens
              som redan finns i Försvarsmakten, exempelvis i FOI, och inte splittrar
              verksamheten på flera myndigheter. En bra samordning mellan de
              olika aktörerna är viktig för att uppnå största möjliga effektivitet.
            </seg>
            <seg n="863b6364">
              Herr talman! I det här sammanhanget vill jag också understryka
              vikten av att vi på politisk nivå bygger broar mellan folk och
              kulturer och visar respekt och förståelse för varandra och inte
              ägnar oss åt isolering av något land. Att ställa sig vid sidan
              om och anse sig som klokare än andra är bara högmod. Högmod går
              alltid före fall, enligt böckernas bok. Dialog är alltid bättre
              än isolering oavsett vilket land det gäller.
            </seg>
            <seg n="6f89e479">
              Herr talman! Avslutningsvis vill jag beröra mönstringsförfarandet
              och uttagningen av värnpliktiga. Uttagning och placering genom
              värnplikt är väl inarbetat och förankrat i samhället. Värnplikten
              är inte minst viktig för att behålla folkförankringen. Däremot
              har erfarenheten visat att uttagningarna efter mönstring inte
              alltid har varit de bästa.
            </seg>
            <seg n="04f282d3">
              Många, inte minst kvinnor, som har inmönstrat och börjat sig
              utbildning hoppar av efter en tid. Det har varit ett antal tidningsreportage
              uppe i Norrbotten som har visat att det är många fler av kvinnorna
              som hoppar av från sin utbildning än vad vi har förstått tidigare.
            </seg>
            <seg n="4c9e45f7">
              Försvarsmakten måste enligt min mening ta ett större ansvar för
              mönstring och rekrytering och utveckla metoder för att rekrytera
              lämpliga personer, såväl kvinnor som män, för de olika uppgifterna.
              Det är bra att överbefälhavaren efter tidningsserien har flaggat
              för att han kommer att initiera en utredning i den här frågan.
            </seg>
            <seg n="64744278">
              Herr talman! Jag yrkar bifall till reservation 2 under punkt
              2. Jag vill också passa på tillfället, eftersom det här är den
              sista försvarsdebatten för mig och den sista debatten här i talarstolen
              sedan jag började år 1998, att tacka talmännen för att de har
              tålt min tornedalska röst och alla mina meddebattörer för att
              de har förstått mig, kanske inte helt och till fullo, men i varje
              fall delvis. Jag tackar för en trevlig tid här i Sveriges riksdag.
            </seg>
          </u>
          <note type="speaker" n="43205893">
            Anf. 16 BERIT JÓHANNESSON (v):
          </note>
          <u who="Q4891898" xml:id="i-65d89760a5eebce8-0" n="2d9a0172">
            <seg n="b92083ee">
              Herr talman! Det här betänkandet bygger på den skrivelse som
              regeringen har lämnat, En ändamålsenlig styrning och förvaltning
              för försvaret . Den är framtagen i samarbete med Vänsterpartiet
              och Miljöpartiet.
            </seg>
            <seg n="c303406d">
              Jag anser att dessa frågor är oerhört väsentliga. Det handlar
              om hur vi ska kunna minska den överbyggnad som finns till förmån
              för operativ verksamhet och också hur riksdagen ska kunna styra
              bättre. Det är mycket viktiga frågor. Vi ser fram emot de förslag
              som kommer framgent mer konkret.
            </seg>
            <seg n="91a38034">
              Vi står bakom detta med ett undantag, och det är det som jag
              ska inrikta mig på. Det gäller förslaget om mönstringsförfarandet,
              där det föreslås att Pliktverket ska kunna ta del av Rikspolisstyrelsens
              belastningsregister innan man kallar de uppskattningsvis 25 000
              mest lämpade till mönstring i traditionell mening. Utskottet har
              inte haft något att säga mot detta.
            </seg>
            <seg n="274c5fd9">
              Vi i Vänsterpartiet värnar om den allmänna värnplikten eftersom
              den garanterar folklig förankring och hög kvalitet. Men naturligtvis
              måste antalet värnpliktiga stå i proportion till det säkerhetspolitiska
              läget. Och vi avvisar alla förslag och inriktningar i steg mot
              en yrkesarmé eftersom den demokratiska förankringen i försvaret
              skulle gå förlorad och personalförsörjningen dessutom skulle bli
              mindre kostnadseffektiv.
            </seg>
            <seg n="6dc8e546">
              Vi vill även se att totalförsvarsplikten blir könsneutral. Ni
              har sett och hört mig i den här talarstolen jag tror att det är
              50 gånger då jag har talat om och understrukit behovet av detta.
              Vi från Vänsterpartiet beklagar att regeringen och riksdagsmajoriteten
              inte ser behovet av en könsneutral totalförsvarsplikt som skulle
              ge en jämnare könsfördelning inom Försvarsmakten på sikt. En jämnare
              könsfördelning är faktiskt förutsättningen för försvarets legitimitet
              i samhället och möjligheten att förtjänstfullt delta i fredsfrämjande
              insatser.
            </seg>
            <seg n="274e38a7">
              Men nu är det i alla fall ingen som ifrågasätter kvinnor i försvaret.
              Det var det förut. Det var inte så väldigt länge sedan som vi
              fick höra det. Det är inte heller någon som ifrågasätter behovet
              av kvinnors kompetens i Försvarsmakten. Men det är inte heller
              någon som ifrågasätter att vi måste ha nolltolerans mot sexuella
              trakasserier, vilket är en grundförutsättning för att kvinnor
              och män ska ha en bra arbetsmiljö och vara trovärdiga.
            </seg>
            <seg n="47cd7fdc">
              Trots att vi värnar om totalförsvarsplikten inser vi att det
              finns behov av en ökad rationalitet och ökad hänsyn när det gäller
              frivillighet i mönstringsförfarandet. Och det nya rationaliserade
              mönstringsförfarandet kommer att bestå av en första webbaserad
              uttagning för en årskull på ca 55 000 män och de kvinnor som söker
              sig dit.
            </seg>
            <seg n="5d163955">
              Detta förslag innebär nämligen också att man faktiskt aktivt
              uppmanar fler kvinnor att söka värnpliktsutbildning. Det är mycket
              bra. Om vi nu inte har fått en könsneutral mönstring, försvarsministern,
              har vi åtminstone fått en möjlighet att få in fler kvinnor i försvaret
              på detta sätt. Det är så många kvinnor som faktiskt aldrig kommer
              på tanken att söka och att mönstra. Så detta är bra.
            </seg>
            <seg n="8f31ded3">
              Vid den här första webbaserade uttagningen ska ca 25 000 tas
              ut och kallas till den traditionella mönstringen. Och det föreslås
              att Pliktverket ska kunna ta del av Rikspolisstyrelsens belastningsregister
              innan man kallar till mönstring. Man ska alltså ta reda på vad
              som eventuellt står om dessa personer i belastningsregistret innan
              de kallas till mönstring. Syftet är att gallra bort en del redan
              innan de infinner sig personligen på mönstringskontoren. Man uppskattar
              att besparingen blir 10 miljoner kronor. Vi tror inte på det.
              Vi anser att detta är integritetskränkande. Besparingen kan inte
              ställas mot den systematiska integritetskränkning som det innebär
              att kontrollera belastningsregistret när det gäller en så stor
              del av befolkningen varje år.
            </seg>
            <seg n="781a5f81">
              Herr talman! Vänsterpartiet anser att det är viktigt och rimligt
              att kräva att värnpliktiga inte har begått allvarliga brott. Det
              är inte det som vi talar om. Men för närvarande tillåts Pliktverket
              att kontrollera belastningsregistret för de 8 00010 000 som tas
              ut efter mönstringsförfarandet. Dagens förfarande innebär också
              att man kan göra en individuell helhetsbedömning av dem som blivit
              uttagna till värnplikt avseende brottets art, tidpunkt och om
              brottet har begåtts vid upprepade tillfällen. Denna individuella
              bedömning baseras på en helhet som kommer att gå förlorad om det
              föreslagna rationaliserade mönstringsförfarandet går igenom när
              det gäller kontrollen i belastningsregistret.
            </seg>
            <seg n="884507dc">
              Mot bakgrund av att de mönstrande är ungdomar är det extra allvarligt
              att regeringen föreslår en så systematisk utsortering baserad
              på uppgifter i belastningsregistret. Dagens förfarande är mer
              barmhärtigt eftersom man inte sorterar ut ungdomar på ett tidigt
              stadium och även gör en individuell bedömning.
            </seg>
            <seg n="6070af35">
              I belastningsregistret registreras alla lagförda brott. Alla
              medborgare i detta land har alltså rätt att begära utdrag ur belastningsregistret
              om sig själva. Och vissa myndigheter som Pliktverket har rätt
              att ta del av belastningsregistret under vissa omständigheter.
              Även vissa arbetsgivare har rätt att kräva utdrag ur belastningsregistret.
              Det har vi fattat beslut om i riksdagen. Det handlar till exempel
              om skola och barnomsorg.
            </seg>
            <seg n="9f056277">
              Men nu kräver också många arbetsgivare och hyresvärdar slentrianmässigt
              att en arbetssökande eller bostadssökande själv ska uppvisa ett
              utdrag från belastningsregistret för att få ett jobb eller en
              bostad. Detta är inte olagligt, men det var inte syftet med de
              regler som finns i dag. Och många fackförbund är faktiskt oroade
              över denna utveckling som gör att personer som är dömda för brott
              har oerhört svårt att komma in på arbets- och bostadsmarknaden.
              Och den ökade användningen av belastningsregistret försvårar tillvaron
              för personer som allra mest behöver komma tillbaka till samhället
              och rehabiliteras.
            </seg>
            <seg n="36c207c0">
              Skrivelsen och därmed regeringens förslag till utökade befogenheter
              för Pliktverket att kontrollera belastningsregistret när det gäller
              dessa 25 000 måste ses mot bakgrund av denna trend så att vi får
              en helhetssyn.
            </seg>
          </u>
          <note n="acbf6580">
            Jag yrkar bifall till Vänsterpartiets reservation 3.
          </note>
          <note type="speaker" n="5ae69c91">
            Anf. 17 ÅSA LINDESTAM (s):
          </note>
          <note n="989487e8">
            Herr talman! Jag börjar med att yrka bifall till förslaget i
            utskottets betänkande Reformerad styrning och förvaltning för
            försvaret och avslag på samtliga reservationer.
          </note>
          <u who="Q4962686" xml:id="i-46f36f9c4f2ca438-1" n="7866c014">
            <seg n="ece8695c">
              Utskottet tillstyrker att kraftfulla åtgärder vidtas för att
              genomföra besparingar inom stabs- och förvaltningsverksamheterna
              och att resurser överförs till kärnverksamheten, det vill säga
              den verksamhet som finns vid armé-, marin- och flygförband samt
              för den fredsfrämjande verksamheten.
            </seg>
            <seg n="bf2932cc">
              I ett tidigare betänkande från utskottet har det uttalats att
              fler anslag än för närvarande förbättrar riksdagens möjligheter
              att utöva sin finansmakt och att bestämma hur medlen för det militära
              försvaret ska användas. Det betyder att den budget som riksdagen
              beslutar att försvaret ska förfoga över ska delas upp på fler
              poster för att riksdagen tydligare ska kunna följa att Försvarsmakten
              genomför det som riksdagen har beslutat. Regeringsformen reglerar
              riksdagens finansmakt. Regeringen avser att återkomma till riksdagen
              i budgetpropositionen för 2007 med en tydligare redovisning av
              budgeterade utgifter under respektive anslag och också med ett
              förslag till framtida anslagsstruktur.
            </seg>
            <seg n="cb55364b">
              Pengar är makt. Det har alltid varit ett utmärkt styrmedel. Försvarsmakten
              styrs dels genom anslag där budgeten anges, dels genom avgiftsfinansiering.
              Det sistnämnda bör fortsatt användas inom försvaret. Däremot ska
              fördelningen mellan anslag och avgift ses över när det gäller
              Totalförsvarets pliktverk. Totalförsvarets forskningsinstitut
              och deltagandet i den internationella verksamheten inom försvarsmateriel-
              och forskningsområdet bör i stället finansieras via anslagsmedel
              direkt till myndigheten.
            </seg>
            <seg n="e5d7189b">
              Dessutom bör riksdagen få en resultatredovisning. Den borde lämnas
              i samband med de säkerhetspolitiska kontrollstationerna. Det kan
              också vid särskilda tillfällen finnas möjlighet att lämna över
              ytterligare redovisningar vid behov.
            </seg>
            <seg n="b2217708">
              Kostnadsminskningar till ett belopp av 2 miljarder kronor ska
              genomföras i förvaltningarna.
            </seg>
            <seg n="207d68f0">
              Herr talman! Regeringen anser att Högkvarteret är förhållandevis
              stort eftersom antalet insatsförband har minskat, även i förhållande
              till den grundorganisation som finns i dag och hur den ska styras
              och följas upp. Högkvarterets kostnader ska reduceras med 250
              miljoner kronor. Detta kan uppnås genom minskade personalkostnader,
              minskade driftskostnader och minskad lokalhyra. Det borde också
              ske en samlokalisering mellan Högkvarteret och Försvarets materielverk.
            </seg>
            <seg n="ab459f70">
              Personalrotationen, alltså den ordningen att man byter tjänster,
              borde minska i Högkvarteret. Den genomsnittliga tjänstgöringstiden
              borde förlängas till ungefär sex år.
            </seg>
            <seg n="4c8893c3">
              Kostnaderna för Totalförsvarets forskningsinstitut och Försvarshögskolan
              borde också minska med ungefär 500 miljoner kronor. Här berörs
              forskningsverksamheten, teknikutvecklingen, direktstödet, övning,
              studier och provningsverksamhet. Därför borde en noggrannare prioritering
              av verksamheten göras så att den inriktas mot det framtida försvaret.
              Ett rådgivande organ bör inrättas så att Försvarsmakten bättre
              kan styra myndighetens förmåga till forskning. Rådet bör ges en
              självständig ställning och sammansättning.
            </seg>
            <seg n="75996b7e">
              Den samlade underrättelseverksamhetens och säkerhetstjänstens
              organisation och struktur bör ses över i syfte att utveckla formerna
              för och innehållet i inriktning, styrning och finansiering. Kostnaderna
              för detta bör också minska med ungefär 100 miljoner.
            </seg>
            <seg n="6cc8657f">
              Försvarsmakten och Fortifikationsverket ska ses över i syfte
              att effektiviseras. Här förväntas också kostnaderna sjunka.
            </seg>
            <seg n="604c2eb5">
              Totalförsvarsplikten ska utvecklas mot en stegvis mönstring inom
              ramen för dagens lagstiftning. Vi vill självfallet att fler kvinnor
              aktivt ska uppmanas att genomgå antagsprövning. Den manliga delen
              bör också i ett första skede tas ut genom urval. Därefter ska
              de bedömas klara kraven för en lång grundutbildning för att kallas
              till mönstring. Den ska också ske stegvis. Här förväntas anslaget
              minska med 100 miljoner.
            </seg>
            <seg n="08f065f4">
              Materielprocessen bör vidareutvecklas för att anpassas till insatsförbanden
              och deras behov. Därför måste en ändrad ansvarsfördelning mellan
              stat och industri genomföras. Industrins roll bör bli mer betydande
              då deras åtagande blir större och statens roll minskar. Kostnaderna
              för Försvarets materielverk bör minska med 900 miljoner kronor,
              varav 700 till och med år 2008.
            </seg>
            <seg n="094c0f13">
              Förändringarna för berörda myndigheter är stora och ska genomföras
              på relativt kort tid. Medlen som frigörs ska gå till operativ
              verksamhet. En närmare redovisning av myndigheternas syn på omställningsarbetet
              och på eventuella avvecklingskostnader ska redovisas för regeringen
              som en del av budgetunderlaget för 2007.
            </seg>
          </u>
          <note n="3a5e50e8">
            Herr talman! Jag yrkar fortsatt bifall till utskottets förslag.
          </note>
          <note type="speaker" n="1a8dce8c">
            Anf. 18 LARS ÅNGSTRÖM (mp):
          </note>
          <u who="Q6255767" xml:id="i-9c1b3676ccc62199-3" n="850e0544">
            <seg n="d04ceda0">
              Herr talman! Ärade ledamöter i kammaren! Försvarsministern! Åhörare
              och protokollsläsare! Försvarsutskottets ordförande Eskil Erlandsson
              inledde den här debatten med att säga att Miljöpartiet dikterar
              villkoren för svensk försvarspolitik. Det är möjligt att man kan
              lockas att tro det när man ser de oerhört stora förändringar som
              har skett de senaste åren. Vi har gått ifrån ett förrådsställt
              invasionsförsvar med 700 000 mobiliserbara personer till ett insatsförsvar
              med ca 30 000 personer. Vi har minskat antalet förband med 90
              %. Vi har gått ifrån att ha utbildat över 40 000 värnpliktiga
              till att utbilda 8 500. Tidigare utbildade vi befäl för 1 000
              bataljoner, och nu organiserar Försvarsmakten ett 50-tal bataljoner.
            </seg>
            <seg n="54a43509">
              Men att tro att de här förändringarna bara skulle bero på Miljöpartiet
              och att det är Miljöpartiet som dikterar villkoren för regeringens
              försvarspolitik är kanske lite väl magstarkt. Omvärldsförändringarna
              har gjort det omöjligt att blunda för nödvändiga förändringar
              också i Sveriges försvar. Det är en insikt som, om än senkommen,
              har nått andra partier i Sveriges riksdag också. Så det är kanske
              inte ett riktigt påstående.
            </seg>
            <seg n="aa37cd5c">
              Däremot är det riktigt att den borgerliga maktalliansen suttit
              på bakhasorna under den här processen med framför allt Moderaterna
              och Centerpartiet som de verkliga bromsklossarna. De har kramat
              såväl industri som regementen runtom i landet.
            </seg>
            <seg n="9db0bdc3">
              Herr talman! För bara någon vecka sedan hörde vi försvarsutskottets
              ordförande i Sveriges Radios Ekosändning säga att JAS-planen trots
              att de nu är alldeles på tok för många som ingen vill ha, inte
              ens Försvarsmakten inte ska skrotas eller säljas. De ska vara
              kvar. Även om de kostar pengar ska de stå någonstans och samla
              damm. Det är en syn som på något sätt är karakteristisk för mycket
              av de borgerliga partiernas tidigare försvarspolitik.
            </seg>
            <seg n="5f5acc63">
              Vi har också hört kritik mot den socialdemokratiska och miljöpartistiska
              försvarsuppgörelsen 2004 som i stort innebar att vi avvecklar
              invasionsförsvaret då det inte längre finns något invasionshot
              och har ambitionen att fördubbla Sveriges förmåga till internationella
              insatser.
            </seg>
            <seg n="50c7d895">
              Det var också i det här kritiserade försvarsbeslutet som det
              låg med en översyn av stödmyndigheterna. Vi såg att medan vi har
              minskat på en lång rad olika områden som jag nyss nämnde, har
              kostnaderna för stödmyndigheterna ökat. Den utredning som tillsattes
              till följd av vårt gemensamma försvarsbeslut 1994 ledde till den
              proposition som vi nu debatterar och som innebär att vi ska besluta
              om att minska stödet till stödmyndigheterna med över 2 miljarder
              kronor. Det är pengar som i stället ska gå till kärnverksamhet
              och fredsfrämjande verksamhet.
            </seg>
            <seg n="ac78c4e9">
              Det här bakhasefenomenet som vi bara upplevt genom att man har
              velat bevara regementen och sagt lägg inte ned på vår ort utan
              någon annanstans, finner vi också här. Det är samma fenomen när
              man inte vill göra sig av med de JAS-plan som vi har köpt även
              om de bara kostar pengar och därmed försvårar för Försvarsmaktens
              verksamhet. I dag finns det företrädare för maktalliansen som,
              trots att vi i princip säger att vi inte ska styra var myndigheterna
              ska lokaliseras någonstans, är ute och agiterar mot förflyttning
              av olika delar av Pliktverket, FOI eller andra stödmyndigheter.
              När jag hörde Moderaternas företrädare i debatten här uttrycka
              en oro över att det kanske inte hinner gå snabbt nog, vill jag
              säga att det väl knappast blir bättre av att man som borgerlig
              företrädare är ute och försöker piska upp en opinion mot olika
              rationaliseringar och förflyttningar. Det rimmar på något sätt
              inte med varandra. Det handlar om att maktalliansens företrädare
              plockar billiga poäng genom att säga rör inte vår myndighet, samtidigt
              som de står här i plenisalen och uttrycker en oro.
            </seg>
          </u>
          <note n="cbae14aa">
            Herr talman! Med de orden vill vi i Miljöpartiet yrka bifall
            till förslaget i försvarsutskottets betänkande nr 11.
          </note>
          <note type="speaker" n="ef979e9b">
            Anf. 19 ALLAN WIDMAN (fp) replik:
          </note>
          <u who="Q4731041" xml:id="i-77955f113ff11422-6" n="dfeb5e0d">
            <seg n="7ae3e6a6">
              Herr talman! Med respekt för den här debattens allvar skulle
              jag vilja att Lars Ångström pekar ut vilka av de rationaliseringsförslag
              som regeringen föreslår som Allians för Sverige försöker stoppa.
              Jag vill inte heller kännas vid att det inom alliansen finns något
              som helst vurmande för den egna myndigheten. Berätta vilka förslag
              till besparingar som vi går emot!
            </seg>
            <seg n="3ce3a2a1">
              Sedan kan inte Lars Ångström få stå här i kammaren och blanda
              bort korten när det gäller JAS-flygplanen. De 70 JAS-flygplan
              som överbefälhavaren nu föreslår ska avvecklas beställdes i början
              av 80-talet. Jag tror att det närmare bestämt var 1982. Då rasade
              fortfarande det kalla kriget, och Sverige hade ett tydligt behov
              av att också ha en stark luftförsvarsförmåga. De plan som beställdes
              1997 och som ingår i delserie 3 behövdes när de beställdes, och
              de behövs fortfarande inom ramen för insatsorganisationen. Det
              är just av det skälet som överbefälhavaren föreslår att ett 30-tal,
              tror jag att det är, av dessa plan ska uppgraderas och moderniseras
              så att de kan lösa uppgiften på det internationella området.
            </seg>
            <seg n="5cb7a975">
              Det är viktigt att man gör klart den här skillnaden. De plan
              som beställdes 1997 behövs. De som beställdes 1982 behövdes inom
              ramen för den säkerhetspolitiska miljö som Sverige då levde i.
            </seg>
          </u>
          <note type="speaker" n="e890fe40">
            Anf. 20 LARS ÅNGSTRÖM (mp) replik:
          </note>
          <u who="Q6255767" xml:id="i-9c1b3676ccc62199-4" n="850e0544">
            <seg n="1b9f1cfb">
              Herr talman! Jag har hört flera företrädare, bland annat har
              jag sett referat från Centerpartiets ordförande uppe i Umeå, som
              inte ville röra FOI. Jag kan gärna komma tillbaka med ytterligare
              exempel om det är så att Allan Widman söker exempel.
            </seg>
            <seg n="fb087410">
              När det gäller JAS-flygplanen är det helt riktigt att det handlar
              om delserie 2 och delserie 3, men märk väl att delserie 2 i princip
              var nylevererad när beslutet om ett fullföljande av delserie 3
              fattades här i riksdagen 1997.
            </seg>
            <seg n="d3505449">
              Det är alltid så att Försvarsmakten vill ha det absolut senaste
              och nyaste. Frågan är om det verkligen är acceptabelt att nylevererade
              flygplan betraktas som för gamla och att man ska ha en ny serie.
              I så fall är Allan Widman inne på att vi ska beställa delserie
              4 av JAS och inte nöja oss med dem som just nu håller på att levereras
              av delserie 3 därför att det finns en delserie 4 som har en betydligt
              högre prestanda. Med den typen av argumentation har vi i så fall
              en önskeföreträdare för försvarsindustrin i Sveriges riksdag.
              Det är inte riktigt på det sättet som vi kan bedriva försvarspolitik,
              inte minst mot bakgrund av att materielanslagen fortfarande befinner
              sig på samma höga nivå som under det kalla kriget.
            </seg>
          </u>
          <note type="speaker" n="5430372d">
            Anf. 21 ALLAN WIDMAN (fp) replik:
          </note>
          <u who="Q4731041" xml:id="i-77955f113ff11422-7" n="dfeb5e0d">
            <seg n="e6423390">
              Herr talman! Jag vill be Lars Ångström att peka ut var i betänkandet
              som ett enskilt borgerligt parti har reserverat sig mot besparingsförslaget.
              Det är möjligt att man i en enskild Norrlandstidning kan hitta
              några citat som antyder detta, men var i vårt i betänkande har
              vi yrkat avslag på besparingar som regeringen har fört fram? Sveper
              man med handen och säger att den borgerliga alliansen sätter sig
              på bakhasorna har man också ett ansvar för att konkretisera detta.
            </seg>
            <seg n="4120bac0">
              Det är klart att Försvarsmakten alltid vill ha det senaste och
              bästa, och den diskussionen har vi redan fört här i dag. Men faktum
              är att vad vi behöver är den nyaste modellen av JAS-planen. Det
              är bara de JAS-planen som är interoperabla med andra länders luftförsvar.
              Det är de som kan lufttankas, det är de som kan bära en modern
              robotbeväpning, med mera. Det är de planen som har framtiden för
              sig, och det är de planen som behövs också i ett framtida försvar.
            </seg>
          </u>
          <note type="speaker" n="f4293338">
            Anf. 22 LARS ÅNGSTRÖM (mp) replik:
          </note>
          <u who="Q6255767" xml:id="i-9c1b3676ccc62199-5" n="850e0544">
            <seg n="c57bd347">
              Herr talman! När jag nämnde om den borgerliga alliansen som har
              suttit på bakhasorna syftade jag just på motståndet allmänt under
              det senaste decenniet mot förändringar. Jag uttryckte mig inte
              som att man hade någonting i reservationen som var mot besparingarna.
              I så fall missuppfattade Allan Widman mig.
            </seg>
            <seg n="5ccbfed3">
              När det gäller JAS-flygplanen blir detta ett argument att vi
              ständigt måste producera och beställa nyutvecklade och nya delserier.
              Jag vill poängtera här att det finns en skillnad mellan Folkpartiets
              syn på internationell verksamhet och Miljöpartiets syn på internationell
              verksamhet. Folkpartiet tycks dela regeringens syn att bidra med
              så mycket som möjligt, med alla vapenslag, om det nu är så som
              Allan Widman här säger om att JAS-planen ska vara interoperabla
              och delta i internationella fredsfrämjande insatser. Där har vi
              hittills inte varit efterfrågade, och där saknar vi relevanta
              erfarenheter. Miljöpartiet vill snarare fokusera och prioritera
              markstridskrafterna som ett svenskt bidrag till internationella
              fredsfrämjande insatser och välja bort bidrag med marina enheter
              eller flygvapenenheter.
            </seg>
          </u>
          <note type="speaker" n="5dd1249a">
            Anf. 23 ESKIL ERLANDSSON (c) replik:
          </note>
          <u who="Q3058054" xml:id="i-b78aba267759d882-1" n="c2a2ac9b">
            <seg n="9f8e1478">
              Herr talman! För det första använder Lars Ångström denna kammare
              till att fabulera, till att producera påståenden som inte är sanna.
              Jag sade i mitt anförande: Vi är principiellt positiva till att
              regeringen lägger fram förslag till förändringar omkring hur försvaret
              ska styras och förvaltas.
            </seg>
            <seg n="7c07bbd9">
              För det andra kan inte Lars Ångström påstå annat än att det på
              Miljöpartiets hemsida har gått att läsa att det är ni som har
              veto när det gäller försvarspolitiken. Det kallar jag för att
              regeringen har blivit satt i ett gisslandrama.
            </seg>
            <seg n="db41ecd3">
              För det tredje vad gäller utveckling av olika typer av materiel
              och metoder i vårt land är jag glad över att vi har en utveckling,
              att saker och ting går framåt. Det kommer det att göra även på
              det vapentekniska området. Självklart kommer vi att behöva beställa
              nya system och uppdateringar av de system som vi har i dag därför
              att utvecklingen går framåt i vår omvärld. Det är jag glad över
              att den gör. Det innebär att vi i framtiden inte kommer att ha
              lika långlivade system som vi har haft men också att vi inte kan
              lagerhålla på det sätt som vi gjorde i en forntid. Lars Ångström
              lagerhåller väl till exempel inte några extra datorer i sin källare,
              utan skulle den dator som Lars Ångström använder i dag bli obrukbar
              skaffar Lars Ångström den senaste modellen. Så måste vi agera
              också vad gäller försvarsmateriel framöver.
            </seg>
          </u>
          <note type="speaker" n="dd0ee7c7">
            Anf. 24 LARS ÅNGSTRÖM (mp) replik:
          </note>
          <u who="Q6255767" xml:id="i-9c1b3676ccc62199-6" n="850e0544">
            <seg n="f69e515f">
              Herr talman! Jag kanske uttryckte mig otydligt, men vad jag syftade
              på var att Centerpartiet konsekvent under en lång följd av år
              har motsatt sig nödvändiga förändringar och nödvändig utveckling
              av Försvarsmakten och gång på gång röstat mot motioner där man
              har föreslagit nödvändiga förändringar. Jag menar att Centerpartiets
              försvarspolitik därigenom har kostat skattebetalarna många miljarder
              helt i onödan därför att förändringarna har kommit så väldigt
              mycket senare än vad de gjort i det övriga Europa.
            </seg>
            <seg n="8962d787">
              När det gäller industrins utveckling av vapenprojekt måste vi
              gå ifrån en situation där vi utvecklade materiel för specifikt
              svenska behov och hade en egen försvarsindustri med ett intimt
              samarbete mellan industri och försvarsmakt till en försvarsmakt
              som köper det absolut bästa och mest kostnadseffektiva för att
              kunna bidra i internationella fredsfrämjande insatser. Därmed
              ligger ansvaret för industrins fortsatta existens på industrin
              själv, där man deltar i en konkurrensutsatt och internationaliserad
              miljö.
            </seg>
            <seg n="3cc3c8df">
              Slutligen, herr talman, stör det uppenbarligen Centerpartiet
              och Eskil Erlandsson att det nu är Miljöpartiet som samarbetar
              med regeringen, och han undertrycker här att det är något slags
              veto. Men det är inte detta det handlar om, utan det handlar om
              att försöka vara överens, att skapa en bra försvarspolitik för
              Sverige. Det är ingen skillnad på det samarbetet än det samarbete
              som fanns mellan Centerpartiet och regeringen tidigare. Skillnaden
              är att det då stod still; nu ändras och utvecklas försvarspolitiken.
              Men själva principen och grunden är densamma. Eller är det verkligen
              så att Centerpartiet inte hade några som helst krav utan att det
              bara var Socialdemokraterna som lade fram sina förslag och Centerpartiet
              som lydigt röstade igenom dem? I så fall överensstämmer det inte
              med hur Centerpartiet självt har presenterat sitt samarbete med
              regeringen utåt. Vi kanske kan få ett litet klargörande på den
              punkten.
            </seg>
          </u>
          <note type="speaker" n="238ade27">
            Anf. 25 ESKIL ERLANDSSON (c) replik:
          </note>
          <u who="Q3058054" xml:id="i-b78aba267759d882-2" n="c2a2ac9b">
            <seg n="3b499735">
              Herr talman! Även i detta replikskifte fabulerar Lars Ångström.
              Vi inledde tillsammans med dåvarande regering den omställning
              som blev en följd av att världen förändrades i och med att Berlinmuren
              föll, Warszawapakten upplöstes och Sovjetunionen föll sönder i
              sina beståndsdelar och så vidare. Vi gjorde det i en takt som
              hotbilden tillät på ett balanserat och förnuftigt sätt.
            </seg>
            <seg n="14db8776">
              Jag vill påstå att besluten togs på ett sätt som gjorde att både
              personal och vårt land kände sig trygga i motsats till hur det
              blev när regeringen blev satt i det gisslandrama som jag har försökt
              beskriva under dagens debatt.
            </seg>
            <seg n="00740cb1">
              Jag ser alltså inget motsatsförhållande, som Lars Ångström försöker
              påstå, i att vi förändrar och gör det på ett sätt som gör att
              människor är med oss. Lars Ångström vill tydligen ha människor
              emot sig.
            </seg>
          </u>
          <note type="speaker" n="b1cde853">
            Anf. 26 LARS ÅNGSTRÖM (mp) replik:
          </note>
          <u who="Q6255767" xml:id="i-9c1b3676ccc62199-7" n="850e0544">
            <seg n="580b0685">
              Herr talman! Det räcker med att ha en majoritet med oss så blir
              det förändringar.
            </seg>
            <seg n="942d8ea7">
              Eskil Erlandsson påstår att jag fabulerar här utan att konkretisera
              och visa vad han menar med det. Samtidigt försöker Eskil Erlandsson
              visa att Centerpartiet var med och genomförde förändringar. Men
              faktum är att Berlinmuren föll, som Eskil Erlandsson mycket riktigt
              säger, 1989 och att det kalla kriget tog slut 1990. Sedan går
              det 14 år innan vi i Sverige tar konsekvenserna av detta och avskriver
              invasionshotet. Vi har haft representanter från militärens underrättelsetjänst
              som år efter år i försvarsutskottet väldigt tydligt sagt att det
              inte finns något militärt hot från det forna Sovjetunionen. Lik
              förbaskat fortsätter man att genomdriva beslut om invasionsförsvar.
              Man tar inte konsekvenserna av omvärldsförändringarna. Centerpartiet
              är mycket delaktigt i den politiken.
            </seg>
            <seg n="425f4920">
              Det var faktiskt så sent som 2004, 14 år efter det kalla krigets
              slut, som regeringen tillsammans med Miljöpartiet fattade det
              försvarsbeslut som innebär att vi avvecklar invasionsförsvaret.
              Visst, Centerpartiet har varit med och lagt ned ett och annat
              regemente, rationaliseringar som har varit nödvändiga, men den
              militära utgiftsnivån har legat kvar lika högt. Det invasionsförsvar
              vi har haft låg kvar.
            </seg>
            <seg n="4cb6eb1f">
              Här måste man ta ansvar. Eskil Erlandsson inleder ju nästan alla
              sina anföranden med att varje slösad krona är en slösad krona
              för mycket eller hur det nu går vilket jag håller med om. Men
              det vore klädsamt att också ta ansvar för de många miljarder som
              år efter år lagts ut helt i onödan. I Europa förstod man att det
              kalla kriget var slut, att de militära invasionshoten hade upphört,
              och tog konsekvenserna redan i mitten, halverade militäruppgifter,
              men det tog ytterligare nästan tio år innan vi här i Sveriges
              riksdag kom till samma insikt eller åtminstone hade samma styrka
              och kunde fatta nödvändiga beslut.
            </seg>
          </u>
          <note type="speaker" n="3b0a8131">
            Anf. 27 ERLING WÄLIVAARA (kd) replik:
          </note>
          <u who="Q4605902" xml:id="i-fdd33c704365aac2-1" n="581a513c">
            <seg n="ded1686e">
              Herr talman! Jag är lite förvånad över den här debatten. Lars
              Ångström envisas med att tala om JAS-plan. Egentligen är ju ämnet
              för i dag styrning och förvaltning av försvaret. Men, okej, jag
              tar gärna och ställer några frågor angående JAS-planen.
            </seg>
            <seg n="f88c2bab">
              När JAS-planen beställdes rådde det kalla kriget. Det är inte
              så när man beställer ett antal flygplan att man knäpper med fingrarna
              och så är de framme. Det är ju en lång tid. Kalla kriget började
              ta slut i början på 90-talet. Det är vi alla glada över. Men vi
              lever, Lars Ångström, i dag. Vi lever i nuet. Vi måste kunna se
              framåt. Nu har vi övertaliga JAS-plan. Vi måste konstatera det.
              Det hjälper inte att gråta över spilld mjölk, att det blev så
              här.
            </seg>
            <seg n="d4ef845d">
              Frågan är nu att blicka framåt och se vad vi ska göra med de
              övertaliga JAS-planen. Det vore väldigt intressant för mig att
              få höra vad Miljöpartiet och Lars Ångström vill göra med de här
              planen så att vi inte helt enkelt kastar 20 miljarder kronor i
              sjön.
            </seg>
          </u>
          <note type="speaker" n="fef32692">
            Anf. 28 LARS ÅNGSTRÖM (mp) replik:
          </note>
          <u who="Q6255767" xml:id="i-9c1b3676ccc62199-8" n="850e0544">
            <seg n="9546fdec">
              Herr talman! Det kan tyckas onödigt att gråta över spilld mjölk,
              men man kan samtidigt ta ansvar för beslut. Jag håller med Erling
              Wälivaara fullt ut om att det grundläggande beslutet fattades
              i en helt annan säkerhetspolitisk miljö. Det kan på olika sätt
              både förklaras och försvaras utifrån den situation som rådde då.
              Men det är ju inget argument för att fullfölja delserie 3 1997
              och framför allt inte ett argument för att säga nej till omförhandling
              av kontrakten. För det är ett förslag som Erling Wälivaara också
              har röstat ned här i Sveriges riksdag om jag inte har helt fel
              komihåg.
            </seg>
            <seg n="f4d27414">
              Förslagen från Miljöpartiet om att omförhandla JAS-kontraktet
              ställde sig också försvarsindustrin positiv till. Man har gett
              signaler om att man mycket väl kan tänka sig att omförhandla kontrakten
              och hellre tillverka någonting som Försvarsmakten och Sverige
              behöver än att tillverka någonting som sedan ska rullas in och
              ställas i ett förråd någonstans.
            </seg>
            <seg n="e4957f52">
              Det vore på något sätt klädsamt om någon någon enda gång kunde
              ta ansvar och säga: Vi hade fel, det var ett misstag. Men vi hör
              aldrig det utan att vi inte ska gråta över spilld mjölk. Det är
              trots allt 20 miljarder av skattepengar som är denna spillda mjölk
              som några här inne har varit med och fattat beslut om. Erling
              Wälivaara kanske kan svara på varför man inte har varit positiv
              och röstat för förslaget om att omförhandla JAS-kontrakten.
            </seg>
          </u>
          <note type="speaker" n="c87cb211">
            Anf. 29 ERLING WÄLIVAARA (kd) replik:
          </note>
          <u who="Q4605902" xml:id="i-fdd33c704365aac2-2" n="581a513c">
            <seg n="1e7cd02e">
              Herr talman! Jag vet inte om Lars Ångström var med på Sälenkonferensen
              2003 där jag väckte just den här tanken om att man skulle omförhandla
              JAS-beställningarna och också försökte ge en liten morot åt industrin
              om att man i så fall skulle kunna få uppdraget att ta fram en
              motsvarighet till det som i dag är Neuron. Men tyvärr gick det
              inte. Socialdemokraterna, de som ni stöttar nu, gick inte med
              på det. Det rann ut i sanden alltihop. Vi skulle ha sluppit ifrån.
              Vi skulle ha behövt modifiera delserie 1 och 2 det skulle vi ha
              behövt göra men vi skulle inte ha behövt producera delserie 3
              och 4.
            </seg>
            <seg n="2aa98da7">
              Jag tycker att jag och Kristdemokraterna har tagit ansvar för
              det här beslutet. Jag tror att vi kom före er med begäran om omförhandling,
              men det är att strida om påvens skägg.
            </seg>
          </u>
          <note type="speaker" n="d93d09c3">
            Anf. 30 LARS ÅNGSTRÖM (mp) replik:
          </note>
          <u who="Q6255767" xml:id="i-9c1b3676ccc62199-9" n="850e0544">
            <seg n="4512372b">
              Herr talman! Det är en sak att föreslå. Det är en annan sak hur
              man röstar här i Sveriges riksdag. Det är väl det som är avgörande,
              om man stöder förslaget om omförhandling eller inte. Jag tycker
              att det har funnits anledning att faktiskt gå på en omförhandling
              just efter det att industrin gav tydliga signaler om att man mycket
              väl kunde tänka sig detta. Men tyvärr har det inte funnits en
              parlamentarisk majoritet. Jag har funnit att Miljöpartiet och
              Vänsterpartiet stått ganska ensamma i omröstningarna om att föreslå
              just en omförhandling av JAS-kontrakten. Det gör att vi står här
              med JAS-flygplan för 20 miljarder som ingen vill ha och som inte
              behövs, pengar som kunde ha använts betydligt bättre i det svenska
              samhället.
            </seg>
          </u>
          <note type="speaker" n="baf32e50">
            Anf. 31 Försvarsminister LENI BJÖRKLUND (s):
          </note>
          <u who="unknown" xml:id="i-94d96e07af664668-2" n="da40f038">
            <seg n="55cfc47a">
              Herr talman! Det har nu gått ett och ett halvt år sedan riksdagen
              fattade beslutet om att fortsätta utvecklingen mot ett insatsförsvar
              i linje med regeringens proposition Vårt framtida försvar . Jag
              tror att vi alla här i salen minns hur tongångarna gick då. Försvaret
              skulle haverera. Vi skulle inte leva upp till de internationella
              åtagandena. De kvinnliga yrkesofficerarna skulle minska drastiskt.
              Och de orter som fick sina förband nedlagda gick en mörk framtid
              till mötes.
            </seg>
            <seg n="fcb27a7d">
              Nu har det gått ett och ett halvt år. Hittills har alla farhågor
              kommit på skam. På avvecklingsorterna råder i dag optimism, och
              regeringen har ställt upp med ett rejält omställningspaket. Jag
              är faktiskt glad över det stöd regeringen fick inför omställningsbeslutet
              2004 av Miljöpartiet och Vänstern. Därmed undveks den förhalning
              av omställningen som skulle ha blivit följden om riksdagen hade
              bifallit den borgerliga reservationen.
            </seg>
            <seg n="26c76726">
              Omställningsarbetet i Försvarsmakten har gått snabbare än väntat.
              Personalavvecklingen har skett under ordnade former i gott samråd
              med arbetstagarorganisationerna. Det stora flertalet kvinnor finns
              kvar i organisationen. Mellan 2004 och 2005 har det minskats med
              elva kvinnliga officerare.
            </seg>
            <seg n="d02126a2">
              Häromveckan besökte jag Marinbasen i Karlskrona som har haft
              att hantera sammanslagningen av de tidigare marinbaserna. Det
              har lett till effektivisering. Utbildningen har förbättrats. Förbandet
              sjöd av aktivitet. Man hade haft ett riktigt bra verksamhetsår.
            </seg>
            <seg n="3b3c1869">
              Trots det stora omställningsarbetet med förbandsavveckling, flytt
              av verksamheter och personalreduktion blev 2005 ett mycket framgångsrikt
              verksamhetsår för Försvarsmakten. Myndighetens årsredovisning
              är en positiv läsning. Den operativa förmågan hos våra insatsförband
              har ökat under 2005. Man hade en omfattande övningsverksamhet,
              både nationellt och internationellt, i Viking 05 med deltagare
              från hela Europa. Även under 2006 har övningsverksamheten för
              de värnpliktiga som ryckte in 2005 varit mycket god. Combined
              Challenge i Mellansverige och Cold Response i Nordnorge är två
              exempel på stora övningar som Försvarsmakten och de värnpliktiga
              har deltagit i.
            </seg>
            <seg n="e81b55cd">
              Flera av nyheterna i försvarspropositionen har sjösatts. Ett
              kompani med anställda beredskapssoldater finns nu på P 7 i Revinge.
              Under våren har de första soldaterna ryckt in i det nya terminsbaserade
              utbildningssystemet. Intresset för utlandstjänstgöring har ökat
              markant bland de värnpliktiga under det senaste året.
            </seg>
            <seg n="8e2b5cad">
              Ny materiel tillförs Försvarsmakten. Materielförsörjningsprocessen
              styrs om för att möta de omedelbara behov som finns hos våra insatsförband.
              Ett exempel är anskaffningen av patrullfordonet Galten, som skett
              under korta tidsförhållanden.
            </seg>
            <seg n="fcc4d361">
              Utvecklingen av den nordiska snabbinsatsstyrkan löper på väl.
              Vi får faktiskt lovord från de andra EU-länderna, bland annat
              Storbritannien, för hur vi driver utvecklingen av styrkan. Man
              säger att vi är mycket systematiska och att vårt sätt att bedriva
              utvecklingen av snabbinsatsförmågan skulle kunna tjäna som instruktionsbok
              för de stater som ska gå igenom samma process efter oss. Arbetet
              med snabbinsatsstyrkan är även en viktig katalysator för reformarbetet
              i Försvarsmakten som helhet.
            </seg>
            <seg n="2c512fb9">
              Den internationella verksamheten fortsätter att utvecklas, kvalitativt
              som kvantitativt. Just nu tjänstgör 953 svenska soldater i utlandsstyrkan.
              I sommar kommer vi att ha flest soldater, jämfört med våra nordiska
              grannländer, som deltar i utlandstjänst. Jag vill gärna understryka
              detta här i kammaren eftersom den här sifferexercisen av och till
              förekommer. Jag tycker inte att det är ett bra mått på effektiviteten
              i internationella insatser. Jag konstaterar att anslaget för fredsfrämjande
              insatser har ökat till 1 ½ miljard för 2006, och vi lär oss mycket.
            </seg>
            <seg n="a86b3950">
              Det svenska övertagandet i Afghanistan har genomförts. Det är
              ett pilotprojekt för en ny form av civilmilitär samverkan, något
              som Sverige eftersträvar, där militärer tjänstgör med civila tjänstemän.
              Det ger nyttiga lärdomar för det fortsatta utvecklandet av detta
              koncept. Vårt mekaniserade kompani i Liberia får lovord för sitt
              arbete, som man säger har varit värdefullt för hela FN-styrkan
              på plats. En utökning av styrkan i Kosovo sker till sommaren,
              medan Bosnienstyrkan bibehålls på samma nivå. Regeringen har också
              nyligen föreslagit riksdagen att Sverige ska delta i en EU-insats
              i Demokratiska republiken Kongo under sommaren.
            </seg>
            <seg n="035b1127">
              Den internationella ambition som aviserades i försvarspropositionen
              håller på att realiseras. Sammantaget har perioden sedan december
              2004 präglats av utveckling och framåtanda. Nu fortsätter vi.
            </seg>
            <seg n="ba1a709c">
              Försvarsförvaltningen har hittills varit relativt opåverkad av
              den reduktion som har skett inom försvaret. Därför är det dags
              att ta ett samlat grepp kring förvaltnings- och styrningsfrågorna,
              att omfördela resurser inom försvaret från stöd och administration
              till kärnverksamheten: förbandsproduktion och insatser.
            </seg>
            <seg n="38d3ef57">
              Så långt tycks det hela vara okontroversiellt, men det är när
              detta sedan ska genomföras som osäkerheten och tövan kommer fram
              och släpandet hela tiden lyfts fram från oppositionen. Jag vill
              understryka att flera åtgärder hittills har vidtagits i processen
              att ställa om från administration till insatser. Krympningen av
              Försvarsmaktens högkvarter har genomförts. Försvarsmaktens logistikorganisation
              håller på att reduceras. Militärdistrikten har avvecklats och
              deras uppgifter överförts till andra organisationsdelar. Detta
              har kanske inte skett med stöd från allianspartierna, men stegen
              är tagna och har också inneburit att resurser nu kan föras över
              till kärnverksamheten: insatsverksamheten.
            </seg>
            <seg n="a12721fb">
              I den här skrivelsen anger vi nu inriktningen för det fortsatta
              arbetet. Under maj månad inkom myndigheterna med budgetunderlag
              där man presenterade konsekvenser av regeringens förslag. Dessa
              analyseras nu inom Regeringskansliet. Vi har även bett myndigheterna
              att redovisa de långsiktiga konsekvenserna av en minskning av
              försvarsforskningen. Den redovisningen kommer in den 15 juni och
              ger ytterligare underlag för regeringens ställningstagande. Regeringen
              avser att återkomma med skarpa åtgärder i samband med budgetpropositionen.
              Där gäller det att värdera effektiviseringen av mönstringsprocessen.
              Där finns också genomförandet av en utredning för underrättelseverksamheten
              att en sådan ska komma till stånd anges även i skrivelsen med
              inriktningen att spara 100 miljoner på det området.
            </seg>
            <seg n="c163b320">
              Jag kan nu konstatera att utskottsmajoriteten går på regeringens
              linje och understryker betydelsen av att besparingen genomförs.
              Det är bra att riksdagen därmed ger regeringen ett tydligt stöd
              i den fortsatta processen.
            </seg>
            <seg n="33e2cc9d">
              I vanlig ordning dömer dock den borgerliga alliansen ut regeringens
              förslag med den sedvanliga motiveringen att försvarsreformen har
              havererat. Jag hoppas att min redovisning här kan övertyga allianspartierna
              om att avstå från den argumentationen i fortsättningen eftersom
              omställningen går mycket bra. De avsedda kostnadsminskningarna
              kommer inte att vara möjliga att genomföra, konstaterar de utan
              att riktigt leda det i bevis. Jag kan ändå konstatera att de budgetförslag
              jag har fått in från Försvarsmakten innebär att man ligger inom
              ram för 2007 och har ytterst lite kvar för att ligga inom ram
              också för 2008.
            </seg>
            <seg n="2d601921">
              I skuggbudgeten har nu även allianspartierna sett att man kan
              spara lite grann i förhållande till vad man tidigare har sagt.
              Jag utgår alltså ifrån att man innerst inne hejar på den utveckling
              som sker, även om man har svårt att erkänna det.
            </seg>
            <seg n="e497f2f0">
              Försvarsutskottet har i sitt betänkande framfört att man vill
              förbättra riksdagens möjligheter att utöva sin finansmakt. Jag
              är angelägen om att gå riksdagen till mötes. Detta är en fråga
              som mitt departement just nu arbetar med. Regeringen avser att
              återkomma med förslag till ny anslagsstruktur på försvarsområdet
              i samband med budgetpropositionen. Detta arbete utgår från att
              både tillgodose riksdagens legitima krav på tydlighet i ändamål
              för anslagen för att kunna utöva sin finansmakt och samtidigt
              tillgodose regeringens konstitutionella uppgift att styra riket.
            </seg>
            <seg n="e796f809">
              Avslutningsvis vill jag säga att regeringens skrivelse redovisar
              hur den fortsatta utvecklingen mot ett modernt och flexibelt insatsförsvar
              kan genomföras. Omfördelning från stöd och administration till
              verksamhet som genererar operativ förmåga är nödvändig. Det är
              glädjande att försvarsutskottets majoritet delar denna uppfattning
              och ger en stark uppbackning kring det som är nödvändigt för att
              den viktiga omställningsprocessen ska komma att omfatta också
              administration och inte bara handla om att reducera i verksamhetsmålen.
              Det är något som regeringen vill undvika.
            </seg>
          </u>
          <note type="speaker" n="765c8d54">
            Anf. 32 ESKIL ERLANDSSON (c) replik:
          </note>
          <u who="Q3058054" xml:id="i-b78aba267759d882-3" n="c2a2ac9b">
            <seg n="aedc8262">
              Herr talman! Jag har egentligen bara en, men för mig viktig,
              utestående fråga. Jag skulle vilja be försvarsministern att beskriva
              de tankar hon fick när hon lyssnade till Lars Ångströms beskrivning
              av de uteblivna beslut som enligt hans beskrivning fanns under
              ett antal år och den släpvagn som Centerpartiet utgjorde under
              de år som regeringen och Centerpartiet samarbetade kring försvarsarbetet
              i vårt land. Det skulle vara mycket intressant för kammaren att
              lyssna till en sådan beskrivning från försvarsministerns sida,
              som ju egentligen som regeringsföreträdare då hade det stora och
              avgörande inflytandet.
            </seg>
          </u>
          <note type="speaker" n="27908e87">
            Anf. 33 Försvarsminister LENI BJÖRKLUND (s) replik:
          </note>
          <u who="unknown" xml:id="i-94d96e07af664668-3" n="da40f038">
            <seg n="1bdd7467">
              Herr talman! Det är väl ingen hemlighet att en omställning av
              försvaret hade inletts med hjälp av Centerpartiet. Sedan kan man
              alltid diskutera hur långt man hade nått och vilka beslut som
              krävdes. Jag är personligen besviken över att Eskil Erlandsson
              och Centerpartiet hoppade av genomförandet av det som vi var alldeles
              överens om i Försvarsberedningen. Jag är däremot utomordentligt
              glad att Miljöpartiet och Vänsterpartiet har stått bi och sett
              till att programmet har blivit granskat, genomgånget och genomfört.
            </seg>
            <seg n="1605ba7f">
              Jag tycker att Eskil Erlandsson ska hoppa över den typen av starka
              ord om gisslantagande. Det är inte bra för den fortsatta diskussionen.
              Erkänn i stället att vi gjorde ett misstag som inte stod kvar
              vid vad vi tyckte i Försvarsberedningen.
            </seg>
          </u>
          <note type="speaker" n="90d4beab">
            Anf. 34 ESKIL ERLANDSSON (c) replik:
          </note>
          <u who="Q3058054" xml:id="i-b78aba267759d882-4" n="c2a2ac9b">
            <seg n="562676ce">
              Herr talman! Svaret på min lilla fråga uteblev helt. Min undran
              innefattar om det under den tid vi samarbetade gjordes några onödiga
              materielbeställningar, för stora beställningar, om förband lades
              ned som inte skulle ha lagts ned eller om rentav för få förband
              lades ned.
            </seg>
            <seg n="14dd9071">
              Jag vill ha svar på om regeringen uppfattade Centerpartiet som
              en släpvagn och en bakåtsträvande kraft under den period som jag
              tycker var mycket framgångsrik.
            </seg>
          </u>
          <note type="speaker" n="0abd5a0b">
            Anf. 35 Försvarsminister LENI BJÖRKLUND (s) replik:
          </note>
          <u who="unknown" xml:id="i-94d96e07af664668-4" n="da40f038">
            <seg n="752c6a31">
              Herr talman! Det ligger utanför min bedömning att se precis hur
              spelet drevs under en del av denna tid. Det var inte jag som hade
              ansvaret för Försvarsdepartementet vid den tidpunkten.
            </seg>
            <seg n="e748f6f4">
              Jag kan bara konstatera att jag hade ett utomordentligt gott
              samarbete med Centerpartiet vid omställningen. Jag är däremot
              otroligt besviken över att ni inte fullföljde det i samband med
              försvarsbeslutet, utan i stället har ni därefter tagit på er rollen
              av att vara släpankare till allt vad hela omställningsbeslutet
              innebär.
            </seg>
          </u>
          <note type="speaker" n="5a9fb007">
            Anf. 36 KARIN ENSTRÖM (m) replik:
          </note>
          <u who="Q3544279" xml:id="i-fa3b19826f90d22c-1" n="1182ab05">
            <seg n="2f1d0928">
              Herr talman! Vi har diskuterat hur det ska gå till med anslag
              och styrning. Min fråga är ett tydligt och aktuellt exempel på
              hur svårt det är och där det finns en brist. Det gäller den stundande
              anskaffningen av strategiska flygtransporter. Varför var de inte
              uppe redan inför försvarsbeslutet 2004? Vad beror det på att man
              i år kommer på att det behövs strategiska flygtransporter till
              en kostnad av upp till 4 miljarder i inköp och ett antal miljoner
              i årlig drift? Samtidigt säger man att snabbinsatsstyrkan ska
              kosta bara 2 miljarder. Det här är ett exempel på att det någonstans
              brister i framförhållningen och planeringen. Det kostar lika mycket
              oavsett vilket anslagssystem man har. Jag skulle vara tacksam
              om försvarsministern kunde förklara hur det hänger ihop.
            </seg>
          </u>
          <note type="speaker" n="da6203df">
            Anf. 37 Försvarsminister LENI BJÖRKLUND (s) replik:
          </note>
          <u who="unknown" xml:id="i-94d96e07af664668-5" n="da40f038">
            <seg n="2f8941bb">
              Herr talman! Det är enkelt. Det var först i och med försvarsbeslutet
              2004 som vi tog på oss ansvaret att snabbt, inom loppet av ett
              par dagar, kunna förflytta oss från Sverige ut till ett område
              som ligger 600 kilometer från Bryssel. Därmed blev frågan om strategiska
              transporter viktig inte bara för Sverige utan för samtliga EU-länder.
              Jag kan konstatera att detta är en svårighet som vi har att lösa
              tillsammans med de övriga EU-länderna.
            </seg>
            <seg n="3b43af15">
              Vi kommer att ha en snabbare insatsförmåga. Redan i dag finns
              en snabbinsatsförmåga inom EU, men lufttransportförmågan saknas.
              Det kommer att gälla för några till. Det är ett problem som är
              gemensamt för hela EU.
            </seg>
            <seg n="2072b915">
              Regeringen arbetar starkt för att få en lösning, inte bara för
              Sveriges del utan också för EU i sin helhet. Jag ser inte det
              som det stora problemet. Vi kommer att hitta tillsammans med de
              andra europeiska länderna en lösning på problemet, men det går
              inte att kräva att ett av de länder som ligger i beredskap för
              en battle group ska känna det som ett kapitalt misslyckande att
              inte kunna fullfölja de strategiska lufttransporterna när stora
              länder som Frankrike, Italien, Spanien och Tyskland inte har kunnat
              få fram den förmågan. Det är ett gemensamt ansvar. Regeringen
              anser att det bäst löses genom EU. Vi har därför tagit upp frågan
              i EDA.
            </seg>
          </u>
          <note type="speaker" n="5722ec1f">
            Anf. 38 KARIN ENSTRÖM (m) replik:
          </note>
          <u who="Q3544279" xml:id="i-fa3b19826f90d22c-2" n="1182ab05">
            <seg n="e438f26a">
              Herr talman! Det är uppenbart att behovet inom EU är stort. Jag
              är orolig för att vi i vår iver att alltid hålla våra löften riskerar
              att dra på oss stora kostnader och att andra delar av vår insatsförmåga
              kommer att lida. Har försvarsministern kommit fram till de konsekvenser
              som detta skulle få? Vi får inte låna pengar, och det finns inga
              nya pengar inte i det här samarbetet.
            </seg>
          </u>
          <note type="speaker" n="906910e3">
            Anf. 39 Försvarsminister LENI BJÖRKLUND (s) replik:
          </note>
          <u who="unknown" xml:id="i-94d96e07af664668-6" n="da40f038">
            <seg n="0433f06a">
              Herr talman! Hur vi till slut löser transportbehovet är en fråga
              som vi arbetar kontinuerligt med. Det finns olika sätt att lösa
              transportbehoven. Det här kan innebära att riksdagen behöver ta
              ställning till en specifik lösning. Då kommer regeringen i så
              fall att föreslå riksdagen något sådant. Om vi hittar andra möjligheter
              som inte innebär stora anskaffningsbeslut, kan det hända att det
              blir en fråga som ska rymmas inom budgeten.
            </seg>
            <seg n="48f49ae6">
              Jag vill understryka att detta inte är ett problem enbart för
              Sverige. Det är en svaghet för hela EU:s snabbinsatsförmåga. Vi
              ska lösa problemet tillsammans med övriga länder.
            </seg>
          </u>
          <note type="speaker" n="528a0639">
            Anf. 40 ALLAN WIDMAN (fp) replik:
          </note>
          <u who="Q4731041" xml:id="i-77955f113ff11422-8" n="dfeb5e0d">
            <seg n="49598371">
              Herr talman! Jag har lyssnat till försvarsministerns förklaringar
              angående kapaciteten för strategiska lufttransporter. Emellanåt
              tycker jag nästan att det antyds att vi har gett upp att klara
              de tidsramar som gäller för snabbinsatsstyrkan. Naturligtvis beklagar
              jag det djupt om det är det som är beskedet.
            </seg>
            <seg n="d2788138">
              Försvarsministern inledde med att säga att alliansen tövar och
              sätter sig på hasorna. Det enda konkreta förslag som alliansen
              tar upp i sin reservation som diskuteras i det här ärendet handlar
              om att gå snabbare och längre fram, bland annat med Försvarets
              radioanstalt och militära underrättelsetjänsten. Vi har sagt att
              vi är förvånade över att de inte innefattas i betinget.
            </seg>
            <seg n="a1adeec1">
              Försvarsministern säger att hon har pratat med Försvarsmakten,
              och de kommer att klara ramarna i år och kanske att klara ramarna
              nästa år. Men uppgiften var inte att Försvarsmakten skulle klara
              ramarna. Uppgiften var att 2 miljarder skulle föras över från
              totalförsvarsmyndigheterna till insatsorganisationen. Det skulle
              bli mer pang för pengarna! Uppgiften var att Sverige ska ha en
              förmåga till internationella insatser bestående av två bataljoner
              och ett antal mindre insatser. Det är en förmåga som vi i dag
              inte är i närheten av att uppnå. Men försvarsministern har hoppet
              uppe, och det är bra.
            </seg>
            <seg n="aa60c9de">
              Jag tänker inte kommentera frågan om Arvidsjaur, även om jag
              bra gärna skulle vilja. Jag kommer att i stället satsa på frågorna.
              Fortverket tar ut ockerhyror. Verket har 1 miljard kronor i sin
              kassa. Är det riktigt att det ska få fortgå att Försvarsmakten
              ska vara med och betala i alla ändar?
            </seg>
            <seg n="0a6defac">
              Sedan var det frågan om fördyringen av utlandsstyrkan. De senaste
              fyra åren har kostnaderna per soldat nära nog fördubblats. Om
              den utvecklingen fortsätter blir inte den internationella förmåga
              som vi lovat av. Vad tänker försvarsministern göra?
            </seg>
          </u>
          <note type="speaker" n="b8db6a4f">
            Anf. 41 Försvarsminister LENI BJÖRKLUND (s) replik:
          </note>
          <u who="unknown" xml:id="i-94d96e07af664668-7" n="da40f038">
            <seg n="52e9bb07">
              Herr talman! Jag tror att Allan Widman ska backa bandet lite
              grann. Vad var det diskussionen handlade om 2004? Jo, jag blev
              fullständigt utdömd därför att jag ansåg att det var möjligt att
              lyfta ut 3 miljarder och sänka försvarsramen. Samtidigt ställde
              jag upp den målsättning som Försvarsmakten ansåg behövdes för
              att vi skulle ha förmåga att också framgent försvara oss samt
              öka de internationella insatserna, inklusive vara med i EU:s snabbinsatsförmåga.
            </seg>
            <seg n="10f6fb76">
              Det är det som det handlar om att få ihop resurser för. Det ser
              ganska bra ut, delvis därför att det omställningsarbete som man
              här i kammaren sade var totalt omöjligt om vi inte gick in och
              lagändrade blev frågor som parterna kunde hitta lösningar på.
              Därmed blev det också en effektivisering.
            </seg>
            <seg n="ef1ff9ee">
              Men kravet på de olika myndigheterna, som är ett stöd för Försvarsmakten,
              att minska sina kostnader kvarstår. Det är orimligt att de ligger
              kvar med så stora volymer, utan i stället kan medel föras till
              insatsdelen.
            </seg>
            <seg n="7ad25968">
              Det är detta, Allan Widman, som bara har fått motstånd från oppositionen
              hela tiden i omställningsarbetet. Ni vill visa att era budgetantaganden
              var riktiga medan mina var felaktiga. Det är viktigt att komma
              ihåg det. Nu tar vi dessa steg fortsättningsvis.
            </seg>
            <seg n="e9d77c3e">
              Jag vill också säga att jag inte har för avsikt att försämra
              förutsättningarna för EU:s förmåga att delta i snabbinsatser.
              Tvärtom är Sverige ett föredöme, enligt EU, i hur vi arbetar med
              omställningen. Däremot handlar det naturligtvis om att Europeiska
              unionen som helhet inte får någon snabbinsatsförmåga om bara ett
              land kan uppfylla kraven. Det är också en fråga som gäller hela
              unionen.
            </seg>
          </u>
          <note type="speaker" n="24777aac">
            Anf. 42 ALLAN WIDMAN (fp) replik:
          </note>
          <u who="Q4731041" xml:id="i-77955f113ff11422-9" n="dfeb5e0d">
            <seg n="7d00ac67">
              Herr talman! För ordningens skull vill jag säga att jag aldrig
              har dömt ut försvarsministern i någon debatt. Jag är tveksam till
              att någon annan har gjort det.
            </seg>
            <seg n="72ae03ba">
              Jag förstår inte varför försvarsministern pratar om att vi har
              varit motståndare till den process som vi nu är inne i. Inledningen
              på reservationen av Allians för Sverige lyder:
            </seg>
            <seg n="37d7fa85">
              Strävan är att få ett bättre försvar för de pengar som nu satsas.
              Sverige försvaras inte av staber och förvaltningar. De fasta kostnaderna
              måste reduceras och ge utrymme för insatsförband.
            </seg>
            <seg n="c8f7d559">
              Detta, fru minister, är en lovsång till inriktningen på de här
              förslagen.
            </seg>
            <seg n="d137ad80">
              Däremot finns det ett antal utestående frågetecken som vi har
              uppehållit oss omkring i den här debatten. Ett av dessa frågetecken,
              som försvarsministern vägrar att kommentera, är frågan om ockerhyrorna
              för Försvarsmakten. 1 miljard kronor ligger i kassan på Fortifikationsverket.
              Riksdagen har sagt att det skulle vara självkostnadsprincipen.
              Varför säger regeringen att Fortifikationsverket ska skicka in
              de här pengarna? Då blir det mindre pang för pengarna och mindre
              sannolikhet för att den nya och bättre förmåga som Sverige vill
              ha på det internationella planet verkligen ska bli av.
            </seg>
            <seg n="747fb10c">
              Nu märker jag, herr talman, att jag har lite kort om tid, och
              då vill jag ändå återvända till Arvidsjaur. Försvarsministern
              sade att den gången ville de borgerliga förhala. Bakgrunden var
              att Försvarsmakten och Regeringskansliet tillsammans i en arbetsgrupp
              hade bestämt hur Sveriges kommande grundorganisation skulle se
              ut, dagen innan försvarsbeslutet, så till följd av parlamentariska
              bekymmer skulle Arvidsjaur räddas.
            </seg>
            <seg n="f6a7f25f">
              I vår regeringsform står att varje myndighet som berörs av förändringar
              ska ha möjlighet att yttra sig över detta. Vi slogs för att Försvarsmakten
              skulle få yttra sig över denna extrasatsning av regionalpolitisk
              natur som regeringen, på initiativ av Vänsterpartiet, beslutade
              om.
            </seg>
            <seg n="0d0ab984">
              Min avslutande fråga är: Tycker inte försvarsministern att vi
              i detta avseende skulle ha respekterat grundlagen?
            </seg>
          </u>
          <note type="speaker" n="53ad3457">
            Anf. 43 Försvarsminister LENI BJÖRKLUND (s) replik:
          </note>
          <u who="unknown" xml:id="i-94d96e07af664668-8" n="da40f038">
            <seg n="2e49f3de">
              Herr talman! Allra först vill jag läsa fortsättningen på detta
              käcka ställningstagande. Jag säger ju att i parollerna går det
              väldigt bra, men sedan kommer det: Det kan nu konstateras att
              den grundläggande konstruktionen i 2004 års försvarsbeslut havererat.
              Jag har försökt förklara för Allan Widman att så är icke fallet
              utan att det går ganska bra att genomföra det försvarsbeslutet.
            </seg>
            <seg n="242e73d4">
              Hyrorna är en komplex fråga, som det egentligen faller på finansministern
              att klara ut. Jag kan bara konstatera att självkostnadsprincipen
              gäller, men när man införde lånefinansiering fanns det ett bestånd
              av fastigheter i försvaret som inte hade några lån. Därmed var
              man tvungen att införa en amortering av statskapital. Då kompenserades
              Försvarsmakten för dessa pengar. Detta är inte så konstigt, men
              det kanske kräver en något längre tidsrymd. Redovisningen av vad
              som hände med det kan ni i försvarsutskottet alldeles säkert få
              av Finansdepartementet och Försvarsdepartementet, så att ni inte
              springer och är upprörda i onödan.
            </seg>
            <seg n="57a15c29">
              Jag konstaterar bara att beträffande hur frågan om behovet av
              grundorganisation skulle remitteras är detta prövat i konstitutionsutskottet,
              och jag har inga ytterligare kommentarer till deras beslut i det
              ärendet.
            </seg>
          </u>
          <note type="speaker" n="48a7dab8">
            Anf. 44 ERLING WÄLIVAARA (kd) replik:
          </note>
          <u who="Q4605902" xml:id="i-fdd33c704365aac2-3" n="581a513c">
            <seg n="98822487">
              Herr talman! Jag ska försöka vara mycket kort. Min fråga till
              försvarsministern handlar om detta: Vill vi ha fler kvinnor i
              försvaret?
            </seg>
            <seg n="9a31af30">
              Nu har det framkommit jag vet att försvarsministern har kommenterat
              det i Norrbottenstidningarna att det är så många kvinnor som hoppar
              av. Vilken är försvarsministerns lösning?
            </seg>
            <seg n="2be1f078">
              Jag tror att vi alla vill ha fler kvinnor i försvaret. Jag har
              själv jobbat i Försvarsmakten, och jag var med om när de första
              kvinnorna kom till Försvarsmakten och såg hur attityderna blev
              helt annorlunda och mycket bättre. Vad vill ministern göra för
              att vi ska slippa de här avhoppen?
            </seg>
            <seg n="7eaf7ec2">
              Ska vi ha kvar Pliktverket i dess nuvarande form, eller hur ska
              vi omstrukturera det?
            </seg>
          </u>
          <note type="speaker" n="cd991c67">
            Anf. 45 Försvarsminister LENI BJÖRKLUND (s) replik:
          </note>
          <u who="unknown" xml:id="i-94d96e07af664668-9" n="da40f038">
            <seg n="8abba4b3">
              Herr talman! Jag börjar med den sista frågan, som handlade om
              vi i det här landet har en mönstring som står i överensstämmelse
              med de principer som riksdagen har lagt fast. Det är viktigt att
              pröva den frågan, och det kommer att ske i budgetprövningen. Det
              är kanske den tunga och viktiga frågan när det gäller att avgöra
              hur Pliktverkets verksamhet ska bedrivas framöver.
            </seg>
            <seg n="987cebdb">
              Sedan kommer frågan hur vi ska få fler kvinnor i försvaret. Allra
              först kan väl Erling Wälivaara ändå säga att det var roligt att
              vi inte blev av med alla kvinnliga officerare, som ni trodde,
              i samband med försvarsbeslutet. Så har ju inte skett. Det var
              en stor risk, med tanke på hur ni tolkade våra trygghetslagar
              i det här landet.
            </seg>
            <seg n="dd188bce">
              Den tredje frågan: Jag har inget annat sätt att göra det på än
              två saker. Det är att på alla sätt driva på och stödja Försvarsmaktens
              enorma genomgång av hur vi får en utbildning som är anpassad efter
              kvinnornas behov och förutsättningar, att det finns utrustning,
              att det finns instruktörer som förstår hur man lägger utbildningsmomenten
              så att kvinnor inte hela tiden får tillkortakommanden när de har
              bristande muskelstyrka. Men framför allt gäller det att attityderna
              och det arbete som sker där innebär att det blir en modern försvarsmakt,
              där man inte kränker och sårar människor som inte är som i det
              gamla traditionella försvaret, eftersom det är något nytt vi vill
              ha, tillsammans med arbetet att se till att FN:s resolution 1325
              för det internationella arbetet kommer starkt i fokus. Det kommer
              att göra att alla officerare och alla som är ute i internationella
              insatser inser behovet av att ha både män och kvinnor i de styrkor
              vi sänder ut.
            </seg>
          </u>
          <note type="speaker" n="9122110a">
            Anf. 46 ERLING WÄLIVAARA (kd) replik:
          </note>
          <u who="Q4605902" xml:id="i-fdd33c704365aac2-4" n="581a513c">
            <seg n="2ad34951">
              Herr talman! Jag har ingen annan åsikt än försvarsministern när
              det gäller 1325 och att vi behöver fler kvinnor i försvaret.
            </seg>
            <seg n="349ee736">
              Det är ändå tydligt att kvinnorna när de mönstrade fick en uppfattning
              om vad det här innebar. När de nu hoppar av säger de: Det var
              inte det vi trodde att det var. Det var alldeles för påfrestande.
            </seg>
            <seg n="fe4850a5">
              Min fråga kvarstår: Hur ska man kunna bli så exakt som möjligt
              i fråga om de uppgifter som de får vid inmönstringsförfarandet?
              Borde inte det här är en ledande fråga Försvarsmakten ha ett större
              inflytande vid inmönstringen?
            </seg>
          </u>
          <note type="speaker" n="e02d138c">
            Anf. 47 Försvarsminister LENI BJÖRKLUND (s) replik:
          </note>
          <u who="unknown" xml:id="i-09d2ed0217adbdf3-2" n="da40f038">
            <seg n="dc56489d">
              Herr talman! Mönstringen innebär att man tar ut de bäst lämpade,
              och då ska proceduren för de unga som mönstrar vara rättssäker.
              Däremot är det Försvarsmakten som ska tala om vilka befattningskraven
              är. Där finns en tövan. Det har gått för långsamt.
            </seg>
            <seg n="08e7073e">
              Det är inte bara de kvinnor som gör värnplikten som blir besvikna.
              Jag möter det också när jag är ute på förbanden. De värnpliktiga
              tycker inte att befattningsbeskrivningarna motsvarar den verklighet
              de sedan hamnar i. Detta är ett utomordentligt allvarligt problem
              och ibland en följd av den omställning som skett i Försvarsmakten.
            </seg>
            <seg n="c5d6bf72">
              Min uppgift är att föra samman båda dessa instanser, Försvarsmakten
              och Pliktverket, så att vi får moderna befattningsbeskrivningar
              och Pliktverket sedan kan ta ut de mönstrade på ett sätt som är
              säkert.
            </seg>
          </u>
          <note n="81fb4a3d">
            Överläggningen var härmed avslutad.
          </note>
          <note n="7dfad2a8">
            Ajournering
          </note>
          <note n="f4168ffd">
            Kammaren beslutade kl. 16.00 på förslag av talmannen att ajournera
            förhandlingarna till kl. 18.00.
          </note>
          <u who="unknown" xml:id="i-46f36f9c4f2ca438-2" n="da40f038">
            <seg n="e4c07690">
              Återupptagna förhandlingar
            </seg>
          </u>
          <note n="c8f530f9">
            Förhandlingarna återupptogs kl. 18.00.
          </note>
          <note n="b0a79059">
            11 § Höjt inkomsttak vid beräkning av sjukpenninggrundande inkomst
            och höjd lägstanivå för hel föräldrapenning och Vissa socialförsäkringsfrågor
          </note>
          <note n="d81b6a1a">
            Föredrogs
          </note>
          <note type="speaker" n="a9592331">
            Anf. 48 TOBIAS BILLSTRÖM (m):
          </note>
          <u who="Q3112958" xml:id="i-cee975711d2ef1b9-0" n="e903408c">
            <seg n="0664e36a">
              Fru talman! När man blickar ut över denna ocean av intresse som
              finns i kammaren denna majafton är det inte utan att man slås
              av att vi ibland står i begrepp att fatta ganska så omfattande
              beslut i kammaren i Sveriges riksdag trots att kanske intresset
              från allmänhet och från dem som lyssnar är ganska så begränsat.
            </seg>
            <seg n="8be02391">
              I reservation nr 1, som jag härmed yrkar bifall till, i betänkande
              SfU15 yrkar Allians för Sverige avslag på det föreliggande förslaget
              från regeringen om höjning av inkomsttaket i sjukförsäkringen.
              Det finns mycket man kan säga om regeringens förslag på området.
              Jag ska begränsa mig till några få punkter.
            </seg>
            <seg n="ccf54a6c">
              För det första vill vi framhålla att en takhöjning, som nu föreslås
              från regeringen, innebär i realiteten att skattebetalarna får
              ta över kostnadsansvaret från de kollektivavtalsslutande parterna.
              Det tycker vi är helt fel. Det bör alltid vara en grundläggande
              princip att den som står risken också är den som betalar. Så blir
              det inte med förslaget.
            </seg>
            <seg n="670690e8">
              För det andra innebär detta, och det är också en väldigt viktig
              invändning som vi vill göra, att låginkomsttagarna de facto får
              vara med och finansiera höginkomsttagarnas högre ersättning när
              dessa har frånvaro från arbetsmarknaden på grund av sjukdom. Hur
              regeringen, Vänsterpartiet och Miljöpartiet egentligen motiverar
              det ur fördelningspolitisk synvinkel förstår jag inte riktigt.
              Men jag ser fram emot den valrörelse som ligger framför oss när
              detta ska debatteras mer i detalj.
            </seg>
            <seg n="b975c24f">
              För det tredje betalar arbetsgivarna genom förslaget olika höga
              avgifter till sina respektive försäkringsbolag beroende på att
              sjukfrånvaron är olika hög beroende på vilket avtalsområde som
              man är verksam inom. Avgiften varierar dessutom över tiden beroende
              på hur hög sjukfrånvaron är.
            </seg>
            <seg n="d8bb1a83">
              Vi tycker att det är ganska synd att man tar bort incitamentet
              för arbetsgivarna att minska sjukfrånvaron, som systemet faktiskt
              innebär. Inte heller här tycker vi att det föreliggande förslaget
              från regeringen och dess stödpartier egentligen förklarar vad
              som ska ersätta incitamentsstrukturen. Vilka morötter blir egentligen
              kvar för arbetsgivarna för att åstadkomma några förändringar på
              området? Det är inte klart vad det innebär.
            </seg>
            <seg n="fc01fc73">
              För det fjärde innebär den förestående takhöjningen att samtliga
              avtalsområden får en lika hög ersättning över taket som i de sektorer
              där sjukfrånvaron är som högst. Det riskerar i slutänden att leda
              till en ökad sjukfrånvaro. Men den risken tycks man inte vara
              särskilt intresserad av att diskutera från regeringens sida.
            </seg>
            <seg n="10b96914">
              Vår slutsats från alliansens sida och från Moderaternas sida
              inom alliansen blir att frågan om sjukpenningtaket förs fram i
              en helt felaktig takt. Den skulle inte alls brytas ut på det vis
              som nu sker. Den skulle i stället föras in i den parlamentariska
              utredning om socialförsäkringssystemen i sin helhet som vi slåss
              för.
            </seg>
            <seg n="169a4329">
              I själva verket är den politik som regeringen nu ägnat sig åt
              bara ägnad att förvärra det lapptäcke av överlappande bestämmelser
              och dessutom motstridiga bestämmelser som finns inom ramen för
              det nuvarande socialförsäkringssystemet. Detta är olyckligt. Det
              är någonting som man borde vara mer intresserad av att förändra.
            </seg>
            <seg n="6ff421b1">
              Avslutningsvis kommer dessutom en höjning av inkomsttaket i sjukförsäkringen
              att leda till ökade sjukskrivningar bland höginkomsttagare. Det
              finns all anledning att befara att så kommer att bli fallet. Då
              löper vi också risken att förslaget de facto blir mycket dyrare
              för statskassan än vad regeringen egentligen räknar med och som
              kommer till uttryck i texterna.
            </seg>
            <seg n="9d97403f">
              Om det blir dyrare är det någon som måste betala. Andra sektorer
              i samhället kommer att betala för det tillfälliga valfläsket som
              förslaget de facto representerar. Effekterna av det är att vi
              måste göra omfördelningar i statsbudgeten från andra områden.
              Det kan vara skolan, sjukvården eller andra sektorer på det sociala
              området.
            </seg>
            <seg n="2d847674">
              Vi måste göra de omfördelningarna och i stället flytta över pengarna
              för att finansiera höginkomsttagarnas sjukfrånvaro. Effekten av
              det kommer inte att märkas förrän på andra sidan den 17 september.
              Det är precis det, kan man utgå ifrån, som regeringen och stödpartierna
              räknar med. Det är ett ganska fult spel, för att tala klartext.
            </seg>
            <seg n="ed3c285f">
              Fru talman! Vi är motståndare till det här förslaget. Det är
              mycket glädjande att Allians för Sverige har en tydlig och klar
              motbild om vad vi vill göra i stället. Vi satsar mycket kraftfullt
              på rehabilitering för att få människor tillbaka från sjukfrånvaron.
              Det bör vara det största och viktigaste riktmärket för varje politik
              på området. Det är mycket tråkigt att regeringen har bestämt sig
              för en helt annan kurs.
            </seg>
            <seg n="1fbd3cc9">
              Inför den 17 september, när det är dags att färdigställa räkenskaperna,
              och efteråt, oavsett vilken majoritet som än styr i den här kammaren,
              finns det all anledning att summera vad förslaget egentligen förde
              med sig i ryggsäcken. Vi ser fram emot den debatten på alla sätt
              och vis.
            </seg>
          </u>
          <note type="speaker" n="bfad3ce1">
            Anf. 49 LINNÉA DARELL (fp):
          </note>
          <note n="360028c1">
            Fru talman! Jag ska börja med att yrka bifall till reservation
            nr 1.
          </note>
          <u who="Q4944235" xml:id="i-5b73fab99ef8f344-0" n="1b1ca44c">
            <seg n="6b25e822">
              Vi i Folkpartiet tycker att socialförsäkringar är en hörnsten
              i vårt samhällsbygge. Det är en garant för trygghet för oss alla
              om något inträffar. En rejäl sjukförsäkring skapar trygghet. Även
              den som drabbas av sjukdom får genom försäkringen möjlighet att
              klara sin ekonomi. Den generella välfärdspolitiken ger stöd för
              människors självbestämmande och vidgar ofta friheten för den enskilda
              människan att själv forma sitt liv.
            </seg>
            <seg n="a0097e39">
              Hur våra liv utvecklas avgörs inte bara av duglighet och ansträngningar,
              utan också till viss del av tur och otur. Vi råkar ut för saker
              som ligger utanför vår egen kontroll men som på olika sätt vidgar
              eller inskränker vårt självbestämmande och vår frihet.
            </seg>
            <seg n="6611e6b8">
              Ingen väljer sina föräldrar eller sin genuppsättning. Vi föds
              med olika resurser, och på liknande sätt uppstår olika risker
              för sjukdom, invaliditet, arbetsskada eller arbetslöshet ur omständigheter
              som ofta ligger utanför individens kontroll. Många av de riskerna
              hör till livet självt och kan inte elimineras genom mänskliga
              konstruktioner.
            </seg>
            <seg n="4e56647d">
              I obligatoriska socialförsäkringar mot inkomstbortfall sker en
              fördelning av sådana riskkostnader. Denna fördelning uppnås genom
              att alla är med. Den som löper mindre risk att bli sjuk får vara
              med och betala till samma försäkring som den som har mycket större
              risk. Personer med ärftliga sjukdomar, kroniskt sjuka och människor
              med större sjuklighet än genomsnittet slipper därmed betala avsevärt
              högre premier än unga friska människor. De slipper också, i värsta
              fall, att nekas försäkring.
            </seg>
            <seg n="b045ff82">
              Fördelen är alltså att premiernas storlek inte påverkas av den
              individuella risken att bli sjuk eller av den individuella chansen
              att bli gammal utan av den genomsnittliga risken eller chansen
              samt av den försäkrade inkomstens storlek.
            </seg>
            <seg n="71927d5f">
              Under senare årtionden har samtliga socialförsäkringar byggt
              på inkomstbortfallsprincipen. Men förmånstaket har inte stigit
              i takt med lönerna. Inkomstbortfallsprincipen har alltmer kommit
              att brytas ned. Den statsfinansiella situationen har gjort det
              svårt att råda bot på det problemet.
            </seg>
            <seg n="d9882cf3">
              Vi har från Folkpartiets sida också tvingats vänta med att föreslå
              den utformning som vi ser som riktig. Men det är då viktigt att
              inte tappa bort kompassriktningen.
            </seg>
            <seg n="75593c40">
              Fru talman! Sjukförsäkringen har varit en av de avgörande frågorna
              för den svenska statsbudgeten de senaste tio åren. Den kostnadsexplosion
              som skedde i försäkringen efter år 1997 och framåt fick fortgå
              alltför länge utan åtgärder från regeringen. Avsaknaden av rehabilitering
              och kontroll har lett till att flera hundratusen människor i onödan
              har ställts utanför arbetsmarknaden, ett utanförskap som i efterhand
              är mycket svårt att häva.
            </seg>
            <seg n="a65f2fc4">
              Först under de senaste åren har den socialdemokratiska regeringen
              vaknat och satt in vissa försiktiga insatser. Och sedan några
              månader tillbaka arbetar nu också ett ökat antal personer på Försäkringskassan
              med att spåra och motverka fusk och felaktigt nyttjande av socialförsäkringarna.
              Genom att i större utsträckning följa de regler som redan finns
              har utvecklingen kunnat vändas.
            </seg>
            <seg n="a7c31819">
              Folkpartiet valde i höstens budgetmotion att ansluta sig till
              de prognoser för sjukförsäkringen som Försäkringskassan då hade
              publicerat, vilket innebär en kraftig minskning av utgifterna
              till 2008. Att den minskning som pågår ska kunna fortsätta i oförändrad
              takt i ytterligare tre år utan några nya åtgärder verkar dock
              överdrivet optimistiskt. Vi menar ändå att prognoserna kan hålla
              även för kommande år, men då på villkor att ytterligare åtgärder
              genomförs. Jag vill därför påminna om de förslag som vi har lagt
              fram. De handlar om tidig kontroll av arbetsförmåga och rehabiliteringsbehov,
              samordning av resurser för sjukförsäkring och sjukvård, nationella
              riktlinjer för sjukskrivningar, ökade möjligheter till samkörning
              av register, kontrollanter som gör hembesök med mera.
            </seg>
            <seg n="f46ad50d">
              Folkpartiet har föreslagit ett antal åtgärder för att minska
              fusk och felutnyttjande av sjukförsäkringen. Utvecklingen inom
              sjukförsäkringen går i rätt riktning, men vi ser fortfarande exempel
              på missbruk. Det finns till exempel stora skillnader i hur sjukskrivning
              och förtidspensionering, eller sjuk- och aktivitetsersättning
              som det heter, används i olika delar av landet. Allt talar för
              att sjukförsäkringen används när problemet egentligen är arbetslöshet.
              Det finns också stora brister i rehabiliteringen. Socialförsäkringsutredningens
              skrift Rehabilitering ett långt lidandes historia beskriver väl
              situationen. Vi ser också exempel på rent fusk som inte motarbetas
              så särskilt kraftfullt som det borde. Det senaste exemplet var
              brevbäraren som använde sjukskrivning som protest på arbetsplatsen.
            </seg>
            <seg n="63ae7b13">
              Så länge dessa brister kvarstår har vi onödigt höga kostnader
              för sjukförsäkringen. Och en rimlig princip tycker vi är att staten
              tar itu med brister i de åtaganden som finns innan man tar på
              sig ytterligare utgifter. Det innebär inte att vi ska sänka ersättningsnivån
              eller införa fler karensdager. Ersättningsnivåerna ska ligga kvar
              kring 80 % eftersom vi tror att det är en nivå som de flesta av
              oss behöver om vi blir sjuka eller arbetslösa. Utvecklingen som
              pågår bekräftar vår tes om att det går att nå en god kostnadskontroll
              genom bättre kontroll av arbetsförmåga och liknande.
            </seg>
            <seg n="5b65f6b0">
              Utvecklingen av sjukförsäkringskostnaderna kan sägas vara i ett
              hoppfullt men osäkert läge. Att i detta skede öka statens kostnader
              genom att höja taket för sjukpenningen utan att samtidigt vidta
              ytterligare åtgärder är inte rimligt. Däremot instämmer vi i bedömningen
              att en höjning av taket bör ske. Precis som det konstateras i
              propositionen var det från 1975 till 1995 mycket få som hade inkomster
              över taket. Sedan dess har reallönerna höjts, vilket innebär att
              omkring 1,4 miljoner personer nu har inkomster över taket. Det
              är inte förenligt med tanken om generella socialförsäkringar.
              Vi konstaterade redan inför valet 2002 att taket borde höjas,
              men de dåliga statsfinanserna gjorde att det inte var lämpligt
              just då.
            </seg>
            <seg n="5cf47797">
              Vi tror att de åtgärder som vi föreslår snabbt kommer att ge
              märkbara effekter. Vi utgår från att ett antal förändringar ska
              kunna genomföras den 1 januari 2007, och då bör det synas i utvecklingen
              av sjukförsäkringskostnaderna under året. Vi tycker inte att det
              är orimligt att taket höjs efter det, förhoppningsvis den 1 januari
              2008.
            </seg>
            <seg n="6f9f6290">
              Fru talman! Den andra delen i propositionen handlar om föräldraförsäkringen.
              Ett höjt tak i den försäkringen bör däremot införas snarast eftersom
              det är en mycket angelägen åtgärd för ökad jämställdhet. I nuvarande
              lagstiftning styrs både sjukpenning och föräldrapenning av samma
              beräkning av sjukpenninggrundande inkomst. Vi begär därför att
              riksdagen ändrar lagen om allmän försäkring, så att det finns
              skilda beräkningar för dessa två försäkringar, och att taket för
              föräldrapenningen höjs till tio prisbasbelopp redan nu.
            </seg>
          </u>
          <note type="speaker" n="e64228d1">
            Anf. 50 KENNETH LANTZ (kd):
          </note>
          <u who="Q5935536" xml:id="i-f5ae0ae80669cd82-0" n="e63d6626">
            <seg n="fb86c9a6">
              Fru talman! Det var en glädjedag på Mynttorget här i riksdagens
              räjonger i eftermiddags. Det var inte lite glädje när man kunde
              konstatera att många föräldrar nu får höjd ersättning i föräldraförsäkringen.
              Det tycker vi kristdemokrater är bra. Vi tycker att det är viktigt
              att båda föräldrarna kan få möjlighet att ta ett större ansvar
              för att gemensamt ta hand om barnen.
            </seg>
            <seg n="b69c1feb">
              Jag står naturligtvis bakom alliansens reservation i SfU15, och
              jag yrkar bifall till den, alltså reservation 1 under punkt 1
              i betänkandet. Tobias Billström har på ett mycket tydligt och
              bra sätt förklarat vad vi tycker i dessa frågor. Och vi tycker
              att det är viktigt att man lite grann ifrågasätter det system
              som Socialdemokraterna och regeringen nu har ställt sig bakom
              i denna proposition.
            </seg>
            <seg n="e0d68b31">
              En höjning av inkomsttaket för beräkning av sjukpenninggrundande
              inkomst är ju lovvärt. Men den kommer väldigt märkligt i tiden.
              Just under dessa månader före riksdagsvalet i september är det
              ännu en gåva till svenska folket.
            </seg>
            <seg n="5842ffcc">
              Kristdemokraterna anser att en höjning av inkomsttaket i föräldraförsäkringen
              är önskvärt och bra för familjer. Men det är lite annorlunda med
              sjukpenningen. Vi ser positivt på höjningen som möjliggör att
              fler pappor får möjlighet att av ekonomiska skäl stanna hemma
              lite längre och ta del i det viktiga föräldraansvaret som vi ska
              dela. Det är bra om vi på sikt kan få en mer rättvis ersättningsnivå
              för de personer som tjänar mer än sju och ett halvt prisbasbelopp
              och som nuvarande lagstiftning ger vid handen. En höjning av ersättningsnivåerna
              kommer för många föräldrar att bli ett välkommet inslag i deras
              familjeekonomi. Men det är lite märkligt att vi just nu några
              månader före valet ska flörta med föräldrarna på detta sätt. Men
              jag ska lämna det därhän och ändå glädjas med väldigt många som
              får del av detta.
            </seg>
            <seg n="b4edb8ad">
              Däremot är det lite märkligt att regeringen inte har insett att
              svenska skattebetalare ändå tvingas vara med och finansiera den
              högre kostnaden för sjukförsäkringsförmånerna.
            </seg>
            <seg n="b3c4357f">
              Kristdemokraterna anser att det vore på sin plats att först komma
              till rätta med de höga kostnaderna för såväl ohälsan generellt
              som dagens rehabilitering som egentligen inte är värd namnet.
              Gång på gång blir jag i mitt uppdrag i Försäkringskassan påmind
              om att rehabiliteringen inte fungerar. Vi hade sammanträde i veckan.
              Och i förra veckan var jag på besök i Göteborg, och återigen bevisas
              det att rehabiliteringen inte är värd namnet.
            </seg>
            <seg n="954a4f3c">
              Frågor som man kan ställa sig är: Vem är det egentligen som bär
              ansvaret? Vem är det som ska vara ansvarig för rehabiliteringen?
              Är det Försäkringskassan, eller är det arbetsgivaren, eller vem
              ska vi egentligen fördela detta ansvar till? Vore det inte bättre
              om vi på detta område rättade till problemen och misstagen i stället
              för att ta på oss fler problem i framtiden?
            </seg>
            <seg n="92fee59e">
              Jag skulle vilja fråga Tomas Eneroth om han har funderat över
              effekterna och förhållandet till avtalsförsäkringarna, och hur
              det allmänna försäkringssystemet egentligen kommer att relateras
              när det gäller kostnaderna till detta. Det skulle vara bra om
              vi får svar på det. Vad blir effekten av en höjning utan andra
              åtgärder för att stimulera till bättre rehabilitering och minskning
              av kostnaderna för ohälsan? Jag ser fram mot ett svar på det lite
              senare i debatten.
            </seg>
            <seg n="f239862a">
              Kristdemokraterna anser att vi måste satsa mer på rehabilitering
              och verkligen anstränga oss för att få ned kostnaderna för ohälsan.
              Det är fortfarande alldeles för många människor som tvingas att
              stå utanför arbetsmarknaden just denna dag. Det är många av dem
              som inget annat vill än att gå tillbaka till någon form av arbete.
              Men insatser och åtgärder saknas fortfarande. Därför har Kristdemokraterna
              på olika sätt lyft fram frågan om rehabiliteringens betydelse
              avstämningsmöten är någonting annat och stimulanser för att komma
              åter till arbetet. Varför vill inte Socialdemokraterna och stödpartierna
              i stället satsa på ordentliga sänkningar av dessa kostnader för
              ohälsan innan man höjer taket för sjukpenninggrundande inkomster?
            </seg>
            <seg n="e501e969">
              Fru talman! Låt mig ställa en fråga om det är trovärdigt att
              höja taket, som troligtvis får till följd att ännu fler får råd
              eller anser sig ha råd att stanna hemma trots att de egentligen
              kanske borde gå tillbaka till jobbet i stället. Är det en bra
              modell? Tycker Tomas Eneroth att detta är förenligt med en bra
              lösning av problemen med ohälsokostnaderna?
            </seg>
            <seg n="fd7abea6">
              Det är här som Kristdemokraterna har lyft fram behovet av att
              få rätsida på de ohälsosamt höga kostnaderna för ohälsan. Och
              vi måste på ett tillfredsställande sätt hitta en lösning på detta
              snarast möjligt.
            </seg>
            <seg n="ebc40843">
              Fru talman! Jag vill också lite grann ta upp den fråga som vi
              kristdemokrater har lyft fram i detta betänkande. Det handlar
              om lägstanivån i föräldraförsäkringen. Kristdemokraterna har på
              denna punkt ett eget förslag om rätt till barndagar. Dagens regler
              om 90 dagar med den lägsta nivån vill vi ersätta med ett för såväl
              barnen som föräldrarna mer flexibelt system. Vårt förslag går
              ut på att man skulle få 300 dagar med ungefär 200 kr i ersättning
              per dag. Det skulle ge ett mer flexibelt system. Det skulle också
              ge möjlighet för föräldrarna att själva bestämma hur man på bästa
              sätt, enligt deras uppfattning, kan använda dessa pengar.
            </seg>
            <seg n="bb9fab20">
              Barndagarna skulle kunna användas för att ges till en annan person.
              De skulle självfallet även kunna användas för att finansiera en
              annan form av dagisplats än den kommunala. Om man så önskar ska
              man också kunna plocka samman de här dagarna till färre dagar
              och ta ut ett högre ersättningsbelopp. I så fall skulle man kunna
              minimera dem till två och en halv månad och maximera beloppet
              till 800 kr per dag för den person som plockar ut dem.
            </seg>
            <seg n="f5258a1a">
              Fru talman! Detta system gör det mer flexibelt för föräldrarna.
              Jag tror att det är bra att man kan sitta i lugn och ro hemma
              vid köksbordet och planera hur man ska använda sin tid och sin
              ekonomi på bästa sätt för sin lilla dotter eller son. Man ska
              till exempel kunna komplettera med en egen barnomsorg eller använda
              det dagis som man tycker är förenligt med den egna uppfattningen.
              Det tycker jag är lovvärt. Jag yrkar inte bifall till den reservationen
              av tidsskäl, men jag vill ändå aktualisera det förslag som vi
              har lagt fram i utskottet för kammaren.
            </seg>
          </u>
          <note n="62666538">
            Fru talman! Jag yrkar alltså bifall till reservation 1 under
            punkt 1 i SfU15.
          </note>
          <note type="speaker" n="8ba591e0">
            Anf. 51 ULLA HOFFMANN (v):
          </note>
          <u who="Q4954312" xml:id="i-fde88a00a79e6344-0" n="1d483d77">
            <seg n="b7c22155">
              Fru talman! Det svenska socialförsäkringssystemet bygger på det
              som kallas inkomstbortfallsprincipen, det vill säga att den som
              blir sjuk eller får en arbetsskada eller, det mer positiva, föder
              ett barn ska kunna känna sig trygg i att han eller hon inte måste
              sälja allt man äger och har för att kunna överleva under den tid
              man, av olika skäl, är borta från arbetet. Försäkringen ska ge
              en ersättning som täcker standarden. I dag ligger nivån på ersättningen
              på 80 % av den sjukpenninggrundande inkomsten.
            </seg>
            <seg n="1c95e588">
              Socialförsäkringssystemet betalas av avgifter som arbetsgivaren
              förmedlar till staten. Avgifterna är avstått löneutrymme, det
              vill säga i stället för högre lön avstår arbetstagarna en del
              av sin lön för att betala till de olika delarna av försäkringarna
              för att få en rimlig ersättning när de behöver. En av orsakerna
              till varför det är så står att finna långt tillbaka till tiden
              för folkpensionens införande. Redan då menade borgerligheten att
              en socialförsäkring, och i det här fallet var det folkpensionen,
              skulle leda till att arbetarna blev lata och skulle fuska sig
              till pensionen. Klart var att arbetarna skulle avstå av sin lön
              och betala pensionsavgift i förhållande till lönen till en särskild
              kassa.
            </seg>
            <seg n="bf9e97fc">
              Men man insåg ganska snart att frivillighet inte var någon framkomlig
              väg. Den som var rik kunde förstås betala, medan de fattiga inte
              skulle ha råd att avstå någon del av sin lön den behövdes till
              mat. Kommunerna tvingades därför att inkassera avgiften. Socialavgifterna
              eller arbetsgivaravgifterna är därför avstått löneutrymme och
              inte något annat.
            </seg>
            <seg n="7b6dc97d">
              En tredje grundpelare i systemet är det som kallas för klasskontraktet.
              För att ett försäkringssystem ska bli stabilt och utjämnande mellan
              grupper bör det omfatta så många betalande försäkringstagare som
              möjligt. De som har förslitande arbetsuppgifter tvingas på grund
              av detta att använda sjukförsäkringen oftare, medan de som har
              lättare arbetsuppgifter, och ofta högre lön i kombination med
              det, måste få en skälig ersättning när de blir sjuka.
            </seg>
            <seg n="86823a12">
              Risken är annars uppenbar att den som bidrar mycket till försäkringen
              vägrar att betala till den och genom sina ombud, oftast partier
              från den borgerliga kartellen, driver sänkningar av avgifter eller
              nivåer eller fler karensdagar därför att de kan försäkra sig privat.
              Det är bara att läsa kartellens budgetmotion, så står det klart
              att om de får styra så blir det försämringar för dem som ofta
              är sjuka.
            </seg>
            <seg n="55cbe288">
              Att, som nu regeringen, Vänsterpartiet och Miljöpartiet föreslår,
              höja taken i försäkringarna är därför ett sätt att stärka försäkringen.
              Taket på sju och ett halvt basbelopp i socialförsäkringen infördes
              1974 och har inte förändrats sedan dess. Då omfattades de flesta
              löntagarna av försäkringen.
            </seg>
            <seg n="d94d7af9">
              I dag motsvarar den försäkrade inkomsten en månadslön på drygt
              24 800 kr. Den genomsnittliga lönen för alla sektorer är 23 700
              kr, 21 500 för kvinnor och 25 800 för män. Över 34 % av de manliga
              löntagarna och nästan 15 % av de kvinnliga löntagarna har i dag
              en inkomst över taket, vilket sammantaget motsvarar ca 1,4 miljoner
              arbetstagare. Av dessa har 500 000 eller knappt 9 % av samtliga
              försäkrade en årsinkomst som överstiger det nu föreslagna taket
              på tio basbelopp.
            </seg>
            <seg n="2afe1836">
              Försäkringen håller därmed på att förlora karaktären av en inkomstbortfallsförsäkring,
              och därmed också legitimiteten, och närmar sig en grundtrygghet.
              För att medborgarna ska vilja vara med att finansiera välfärden
              är det viktigt att kvaliteten i verksamheterna är god och att
              taken i socialförsäkringarna höjs. Att höja taket är nödvändigt
              för att behålla det folkliga stödet för välfärdssystemet och förhindra
              att de privata försäkringarna ökar.
            </seg>
            <seg n="a097af11">
              Den kritik som riktats mot förslaget har främst varit att vi
              borde stärka botten i försäkringen och att en höjning av taken
              endast förbättrar för dem som redan har det bra. Det är ju förstås
              riktigt. En höjning av taken gynnar dem som har en hygglig lön.
              Men om vi avstår från att höja taken skulle vi ganska snart ha
              en försäkring som fungerar som en grundtrygghet, det vill säga
              att de sämst ställda är hänvisade till den allmänna, generella
              och obligatoriska försäkringen, medan de rika kan ta privata försäkringar
              för att skydda sin inkomst. Med dagens tak ser vi att förekomsten
              av privata och kompletterande försäkringar ökar.
            </seg>
            <seg n="834261ac">
              Mot bakgrund av kritiken mot att takhöjningen gynnar dem med
              hygglig lön tycker jag att det nästan blir obegripligt att den
              borgerliga kartellen avslår en höjning av taken, om det inte är
              så att man inte vill ha kvar våra socialförsäkringar utan har
              för avsikt att montera ned trygghetssystemen och förstöra dem
              på samma sätt som man var med och förstörde ATP-systemet.
            </seg>
            <seg n="f85673e2">
              Resonemanget om föräldraförsäkringen är likadant. Vi behöver
              barn i Sverige för att samhället ska fungera. Nativiteten har
              varit låg under flera år, mestadels som en reaktion på hur arbetsmarknaden
              behandlar unga kvinnor med hänvisning till att de föder barn och
              därmed förväntas ta ut den största delen av föräldraförsäkringen
              och sedan gå ned till deltid. Vänsterpartiet vill därför att föräldraförsäkringen
              ska individualiseras så att föräldraskapet blir obligatoriskt
              för båda föräldrarna. Då först får vi en föräldraförsäkring värd
              namnet, en försäkring som är modern och anpassar sig till de ändrade
              förhållandena vad gäller kvinnors deltagande i arbetskraften.
            </seg>
            <seg n="ddca5687">
              Fru talman! Vänsterpartiet har länge arbetat för att taken i
              sjukförsäkringen och föräldraförsäkringen ska höjas. Det är några
              år sedan nu som vi första gången lyckades få detta klart sagt
              i en budgetproposition. Att det dröjt beror på att det fanns ett
              tillägg som sade: När ekonomin så tillåter. Nu tillåter ekonomin.
              Alla taken i socialförsäkringen höjs utom ett, nämligen taket
              i sjuk- och aktivitetsersättningen, det vill säga det som tidigare
              kallades förtidspensionering. Och det är faktiskt en skam. Det
              är bara att erkänna att Vänsterpartiet inte lyckades i förhandlingarna,
              vare sig i höstas eller nu i vår. Motståndet från Socialdemokraterna
              och Miljöpartiet i förhandlingsgruppen var för starkt.
            </seg>
            <seg n="98c0d484">
              Men vi släpper inte kravet på att taket i förtidspensioneringen
              i anständighetens namn ska höjas till samma nivå som i de andra
              socialförsäkringarna. Vi återkommer, var så säkra på det.
            </seg>
            <seg n="03c81572">
              Helt klart är att det är de med de hårdaste arbetsuppgifterna
              som oftast förslits och inte kan jobba längre. De straffas nu
              genom att taket i sjuk- och aktivitetsersättningen inte höjs samtidigt
              med de andra socialförsäkringarna. Och inte nog med det, om den
              borgerliga kartellen, eller trygghetssänkaralliansen som de också
              skulle kunna kallas, får som de vill så kommer pensionen att sänkas
              för dem som är förtidspensionärer. Genomsnittspensionsåldern för
              en LO-arbetare är 58 år. Då har han eller hon ofta arbetat i 40
              år. Det är precis samma livsarbetstid som förväntas av en akademiker
              fram till pensionen.
            </seg>
            <seg n="891df898">
              Fru talman! Debatten nu handlar även om SfU16 Vissa socialförsäkringsfrågor
              , och jag vill kort beröra det och lyfta fram två av förslagen
              där. Det ena handlar om en utvidgad rätt till tillfällig föräldraförsäkring,
              så kallad VAB. Med anledning av ett par uppmärksammade fall där
              föräldrarna nekats tillfällig föräldrapenning för att vårda sina
              svårt sjuka barn föreslår vi nu att ska lagen vidgas.
            </seg>
            <seg n="49784853">
              Ett av många förtidspensionärer efterlängtat förslag är att ersättningen
              ska kunna vila vid studier i upp till 24 kalendermånader. Förtidspensionen
              kan ju vila när man prövar att arbeta, och det är inte mer än
              rätt att den också kan vila när man studerar för att kunna skaffa
              sig ett nytt jobb.
            </seg>
            <seg n="6f153cdb">
              Fru talman! Vänsterpartiet har motionerat om att Försäkringskassan
              ska se över enhetligheten och rättssäkerheten i bedömningarna
              vad gäller elallergi och elöverkänslighet. Majoriteten i socialförsäkringsutskottet
              anser att rättssäkerheten vid bedömningarna är tillräcklig, och
              vill därför inte göra något tillkännagivande. Vi delar inte den
              uppfattningen, och jag yrkar därför bifall till reservation 2
              i SfU16 och tackar härmed för ordet.
            </seg>
          </u>
          <note type="speaker" n="00a410d0">
            Anf. 52 LINNÉA DARELL (fp) replik:
          </note>
          <u who="Q4944235" xml:id="i-efaa056137859711-0" n="1b1ca44c">
            <seg n="0c3eb3d1">
              Fru talman! Som jag sade i mitt inledningsanförande delar vi
              i Folkpartiet uppfattningen att en takhöjning skulle behöva ske.
              Men innan staten tar på sig nya utgifter måste man klara av att
              hantera dem man har. Vi ser att rehabiliteringen inte fungerar.
              Mängder av människor finns kvar i systemen därför att man inte
              får hjälp med att komma tillbaka på arbetsmarknaden. Samordningen
              mellan olika aktörer fungerar inte. Där har vi haft förslag som
              Ulla Hoffmann och hennes parti har varit med om att avslå. Det
              finns ett arbete som är alldeles nyligen påbörjat trots att vi
              ganska länge har påpekat att det skulle behöva göras, nämligen
              kontrollen av hur försäkringarna används. Jag lyssnade häromkvällen
              till bland andra företrädare för Försäkringskassan som berättade
              om vilka åtgärder man nu sätter in. Det är ganska många som man
              ska granska. Man ska göra mörkertalsundersökningar. Det räknades
              upp ett antal delar i försäkringen, där man hela tiden vartefter
              som man sätter in åtgärder hittar nya ärenden som inte borde finnas
              i försäkringen. I det läget väljer vi att vänta tills det här
              får ordentligt genomslag och vi vet att det bara är de som verkligen
              behöver försäkringen som också får det.
            </seg>
            <seg n="6bf91e12">
              Då vill jag med anledning av det Ulla säger här fråga: Tycker
              du och Vänsterpartiet att rehabiliteringen fungerar bra? Vet ni
              från Vänsterpartiet att alla de som i dag kan använda sig av försäkringen
              är berättigade till att göra det?
            </seg>
          </u>
          <note type="speaker" n="61c084ac">
            Anf. 53 ULLA HOFFMANN (v) replik:
          </note>
          <u who="Q4954312" xml:id="i-fde88a00a79e6344-1" n="1d483d77">
            <seg n="00329edb">
              Fru talman! För att svara på den direkta frågan från Linnéa Darell
              kan jag säga att jag delar uppfattningen att rehabiliteringen
              inte fungerar. Det vet Linnéa Darell. Men om jag förstår det hela
              rätt handlar det inte om pengar, utan det handlar om att man inte
              gör det som man egentligen ska göra. Samordningen fungerar inte
              heller så som vi vill att den ska fungera. Däremot är den finansiella
              samordningen på gång, och där den finns fungerar den bra. Så har
              jag förstått av dem som jag har träffat och som jobbar med den
              frågan.
            </seg>
            <seg n="8ccd3925">
              Vad jag däremot inte förstår är Folkpartiets tvekan att ställa
              sig bakom takhöjningen i sjukförsäkringen nu, alltså att höja
              det till tio basbelopp, med hänvisning till att vi först ska se
              till att rehabiliteringen fungerar och först se till att, som
              Linnéa Darell säger, kontrollen av de sjuka fungerar riktigt.
              Vi ska vänta tills allt detta är gjort. Jag vet att ni i Folkpartiet
              är ärliga när det gäller socialförsäkringssystemen och att ni
              faktiskt vill värna om dem och tycker att de är bra. Jag har en
              känsla av att orsaken till att Folkpartiet har ställt sig bakom
              reservationen från alliansens eller kartellens sida är just att
              ni ska försöka hålla ihop, och det är hedervärt i sig. Samtidigt
              får ni släppa på er ideologi. För min del är till exempel rättsosäkerheten
              i sjukförsäkringen ett större problem än att försöka vårda försäkringen
              och se till att den har den stabila grund som den ska ha och att
              den har förtroendelegitimitet hos medborgarna genom att vi höjer
              taket.
            </seg>
          </u>
          <note type="speaker" n="168000aa">
            Anf. 54 LINNÉA DARELL (fp) replik:
          </note>
          <u who="Q4944235" xml:id="i-efaa056137859711-1" n="1b1ca44c">
            <seg n="772df1d5">
              Fru talman! Ulla Hoffmann sade tidigare att nu kunde man höja,
              för nu tillåter ekonomin det. Vår uppfattning i Folkpartiet är
              att så länge vi har höga kostnader och vi inte säkert vet att
              det bara är kostnader som är nödvändiga till försäkringen ska
              vi vänta med att dra på staten ytterligare kostnader. Men det
              är en skillnad i synsätt som Vänsterpartiet och Folkpartiet alltid
              har. Ni har alltid pengar, inte minst när det är valår, oavsett
              vad konsekvenserna blir.
            </seg>
            <seg n="951b2303">
              Om man har förslag till åtgärder, som vi har och som ni har avstyrkt,
              vill man se konsekvenserna av åtgärderna först. Det förväntar
              vi oss att vi ska göra under 2007. Jag är förvånad över att Ulla
              samtidigt håller med om att det finns mycket som inte fungerar.
              Det innebär väl att en försäkring kostar mer än vad den borde
              det är ändå skattepengar som används och att man drar på staten
              nya utgifter.
            </seg>
          </u>
          <note type="speaker" n="ad85c426">
            Anf. 55 ULLA HOFFMANN (v) replik:
          </note>
          <u who="Q4954312" xml:id="i-fde88a00a79e6344-2" n="1d483d77">
            <seg n="543acf36">
              Fru talman! Det är inte säkert att den enda lösningen till att
              det är mycket som inte fungerar är mer pengar. Det kan också vara
              så att den nya myndigheten har svårt att komma i gång med rehabiliteringsarbetet
              på det sätt som vi hade önskat. Regeringen har tillsammans med
              Vänsterpartiet och Miljöpartiet sett över sjukskrivningsprocessen.
              Vi har genomfört en mängd olika åtgärder för att det ska fungera.
              Men dessvärre funkar det inte alls så som vi hade velat att det
              skulle göra. Jag tror inte att lösningen på det är mer pengar,
              utan först måste man få en ordentligt fungerande organisation
              och se till att myndighetens praxis vad gäller till exempel sjukskrivningar,
              utförsäkringar och sådana saker blir på det sätt som vi tycker
              att det ska vara.
            </seg>
            <seg n="89006764">
              Jag blir också lite förvånad över det som Linnéa Darell säger.
              För något år sedan figurerade det en siffra att avgifterna som
              kommer in till sjukförsäkringen är högre än utgifterna för försäkringen
              och att man under en femårsperiod kunde se att det fanns ett överskott
              på 100 miljarder kronor. Det är själva budgetlagen med takbegränsade
              utgifter och så vidare som gör att vi inte kan använda pengarna
              på det sättet. Vi tycker att skulle det vara så att försäkringen
              går med överskott ska pengarna gå tillbaka för att stödja försäkringen
              såsom vi vill ha det, nämligen en generell och obligatorisk allmän
              försäkring som medborgarna kan känna sig trygga med.
            </seg>
          </u>
          <note type="speaker" n="5c8f3bc7">
            Anf. 56 KENNETH LANTZ (kd) replik:
          </note>
          <u who="Q5935536" xml:id="i-f5ae0ae80669cd82-1" n="e63d6626">
            <seg n="a6d77974">
              Fru talman! Jag blir lite bestört är ett lite för kraftfullt
              ord orolig när Ulla Hoffmann säger att vi vill montera ned välfärden
              och montera ned det ansvar för sjukskrivningar som ändå finns
              i det här landet och som är bra. Det är inte sant ett ringaste
              dugg. Det finns i stället ett ekonomiskt ansvarstagande inom alliansen
              där vi vill se till vad det nya systemet kostar om vi höjer taket
              på sjukpenningssidan. Vi tycker att det är allvarligt att riksdagen
              förmodligen i morgon kommer att besluta om att vi inte först och
              främst tittar på ekonomin utan höjer taket utan att ta det ekonomiska
              ansvar för helheten som vi inom alliansen ändå vill bevisa att
              vi gör inom detta område.
            </seg>
            <seg n="23786cef">
              Jag vill frita Ulla Hoffmann från farhågorna att alliansen skulle
              vara någon form av trygghetssänkande allians. Det är det absolut
              inte tal om. Snarare tar vi ett holistiskt grepp över kostnaderna
              för socialförsäkringen på detta område.
            </seg>
            <seg n="4dc485b6">
              Jag skulle vilja fråga om Ulla Hoffmann är nöjd. Linnéa Darell
              tog upp flera av de punkter som jag hade kunnat ta upp med Ulla
              Hoffmann. Är det tillfredsställande med till exempel den rehabiliteringsmodell
              som vi har i dag? Kristdemokraterna lägger fram ett förslag till
              en rehabiliteringsförsäkring som skulle bli lite kraftfullare
              än det system som vi har i dag. Är Ulla Hoffmann tillfreds med
              det system som vi har i dag inom rehabiliteringsområdet? Det skulle
              jag vilja höra ytterligare om.
            </seg>
          </u>
          <note type="speaker" n="0513161e">
            Anf. 57 ULLA HOFFMANN (v) replik:
          </note>
          <u who="Q4954312" xml:id="i-fde88a00a79e6344-3" n="1d483d77">
            <seg n="b7ca3c5d">
              Fru talman! Jag tyckte att det blev ganska klart när jag svarade
              på Linnéa Darells fråga, att jag tycker att det finns mycket mer
              man skulle kunna göra inom rehabiliteringen. Många av de människor
              som är sjuka och skulle behöva rehabilitering får inte det. Det
              allra största problemet är att det är kvinnor med så kallat utmattningssyndrom
              som inte får det av den enkla anledningen att forskningen inte
              har kommit i gång. Det kanske till och med är så att Försäkringskassans
              tjänstemän inte känner igen de symtom som kvinnorna har.
            </seg>
            <seg n="6bcc8079">
              Jag ska inte spekulera i vad orsakerna kan vara till att det
              mestadels är kvinnor som får de här utmattningssyndromen. Jag
              tror att det är tillräckligt med svar på Kenneth Lantz fråga.
            </seg>
            <seg n="0cdeda77">
              I de motioner som Kristdemokraterna och andra partier har lagt
              fram tidigare har det funnits förslag om fler karensdagar och
              sådana saker. När jag ser de här disparata motionerna blir jag
              lite fundersam: Hur ska ni få ihop det egentligen? Den goda viljan,
              som Kenneth Lantz ger uttryck för, att ni absolut inte har för
              avsikt att sänka eller montera ned välfärden blir inte helt klar.
            </seg>
            <seg n="79d84121">
              Det känns inte riktigt tryggt när Kenneth Lantz säger på det
              sättet om man jämför till exempel med vad Moderaterna skriver
              i sina motioner.
            </seg>
            <seg n="c2663013">
              Jag kommer fortsättningsvis att stå bakom det generella socialförsäkringssystem
              vi har som betalas via skatterna och via avstått löneutrymme.
              Jag tror att det ger medborgarna den absolut största tryggheten
              vid sjukdom, när olyckan är framme eller när man föder barn.
            </seg>
          </u>
          <note type="speaker" n="9e20b735">
            Anf. 58 KENNETH LANTZ (kd) replik:
          </note>
          <u who="Q5935536" xml:id="i-f5ae0ae80669cd82-2" n="e63d6626">
            <seg n="76682416">
              Fru talman! Jag fick svar, egentligen innan jag ställde frågan.
              Det finns ett program som gör så också på tv-skärmarna.
            </seg>
            <seg n="996e9bc5">
              Ulla Hoffmann nämnde att många kvinnor drabbas av utmattningssyndrom.
              Det är beklagligt. Det kan vi inte annat än känna väldigt stor
              besvikelse över. Det är kanske just den grupp i vårt samhälle
              som drabbas hårdast av detta.
            </seg>
            <seg n="8ad33674">
              Men det finns en kvinna som aldrig har visat något tecken på
              utmattningssyndrom, och det är Ulla Hoffmann själv. Jag får passa
              på tillfället här nu och säga tack, farväl och lycka till. Jag
              hörde att det viskades att detta är sista debatten för Ulla Hoffmann
              i Sveriges riksdag. Lycka till och en angenäm pensionstid när
              den dagen kommer!
            </seg>
          </u>
          <note type="speaker" n="b10a0caa">
            Anf. 59 ULLA HOFFMANN (v) replik:
          </note>
          <u who="Q4954312" xml:id="i-fde88a00a79e6344-4" n="1d483d77">
            <seg n="aa21ed2e">
              Fru talman! Jag tackar Kenneth Lantz för det. Om det är någon
              som skulle ha sagt det så är det faktiskt du. Jag kommer att få
              en behaglig pension så småningom, men först har jag förhoppningsvis
              en mandatperiod i kommunfullmäktige i Tyresö, där jag ska föra
              vidare de här frågorna som vi har haft uppe i riksdagen ned på
              det kommunala planet. Det ska bli jättespännande.
            </seg>
            <seg n="9e08618e">
              Eftersom det finns tv-kanaler där man kan följa vad ni gör, så
              lita på att jag kommer att hålla koll på er! Tack, Kenneth!
            </seg>
          </u>
          <note type="speaker" n="e5950e05">
            Anf. 60 BIRGITTA CARLSSON (c):
          </note>
          <u who="Q4916292" xml:id="i-dab59ce3af6e4fe6-0" n="a825953b">
            <seg n="646bedef">
              Fru talman! Jag börjar mitt anförande med att yrka bifall till
              reservation nr 1 i SfU15. Jag står givetvis bakom alla de reservationer
              där jag finns med, men för tids vinnande yrkar jag bifall bara
              till den här.
            </seg>
            <seg n="08b34e4e">
              Den snabba ökningen av sjukfrånvaro och förtidspensioneringar
              under perioden 19972005 har stabiliserats, och något lite har
              den minskat. Delvis beror detta på ökad medvetenhet bland befolkningen
              om de negativa konsekvenserna av ett allmänt utnyttjande av de
              sociala förmånerna. Till en annan del är det också konsekvenserna
              av en tydligare och mer strikt bedömning av vad som är godtagbart
              som grund för sjukskrivning från bland annat Försäkringskassans
              sida. Den ökning av personer med sjuk- och aktivitetsersättning
              som skett de senaste åren har givetvis också haft betydelse.
            </seg>
            <seg n="4008f723">
              Men det finns också anledning att känna oro för att nedgången
              inte blir bestående. Tillståndet när det gäller rehabilitering
              och uppföljning av sjukskrivna är knappast förbättrat i dag jämfört
              med tidigare. Det tar normalt alldeles för lång tid innan åtgärder
              sätts in, vilket leder till att många i praktiken slås ut från
              arbetsmarknaden.
            </seg>
            <seg n="5c172dba">
              Samarbetet mellan Försäkringskassan, sjukvården och arbetsförmedlingen
              fungerar på de flesta håll mycket dåligt. I stället har Försäkringskassan
              med regeringens goda minne ensidigt skärpt villkoren. Ett resultat
              av detta är att personer som tappat sugen eller drabbats av ohälsa
              skrivs ut från sjukförsäkringen utan att accepteras som arbetssökande
              på arbetsförmedlingen.
            </seg>
            <seg n="3f72d064">
              Denna utveckling förstärks genom införandet av arbetsgivarnas
              medfinansieringsansvar som medför att många personer med hög sjukdomsrisk,
              till exempel personer med kroniska sjukdomstillstånd eller en
              historik med tidigare sjukskrivningar, blir en oacceptabel risk
              för arbetsgivarna. Därför försvinner många av dessa ut från arbetslivet.
            </seg>
            <seg n="fc0e69f9">
              Fru talman! Därför anser vi i Centerpartiet att i stället för
              att höja taket i sjukförsäkringen bör regeringen dra slutsatsen
              att arbetet med sjukskrivningar måste ges förnyad kraft. Tydligare
              regler för sjukskrivningarna måste kombineras med kraftfulla insatser
              för en snabbare och bättre rehabilitering och uppföljning.
            </seg>
            <seg n="fecf2832">
              Centerpartiet har under många år arbetat för en rehabiliteringsgaranti
              med personliga rehablotsar och rehabplaner redan efter en kortare
              tids sjukdom. Samarbetet mellan Försäkringskassan, sjukvården
              och arbetsförmedlingen, och i vissa fall socialtjänsten, måste
              förbättras. Det måste förbättras dramatiskt så att man med insatserna
              kan ta ett samlat grepp kring individens problem.
            </seg>
            <seg n="b10df178">
              Ett höjt tak i sjukförsäkringen är helt fel signal i ett skede
              när antalet sjukskrivningar är så högt. Det är viktigt att stärka
              människors motivation att komma tillbaka i förvärvsarbete. Personer
              med höga inkomster har goda möjligheter att själva ta ett ansvar
              för en del av sin ekonomiska standard. I praktiken ombesörjs detta
              redan i dag av arbetsmarknadens parter för en majoritet av de
              förvärvsarbetande. Ett ökat statligt ansvar är knappast motiverat.
            </seg>
            <seg n="03024df0">
              Centerpartiets linje i den här frågan framförs i vår budgetmotion
              liksom i den gemensamma reservationen från partierna i Allians
              för Sverige.
            </seg>
            <seg n="0744e822">
              Fru talman! Centerpartiet välkomnar däremot förslaget om höjt
              golv och höjt tak i föräldraförsäkringen. Centerpartiet har under
              flera år lagt fram förslag om ännu större förbättringar av föräldraförsäkringen.
              Vi anser att golvet bör uppgå till minst 200 kr per dag och att
              taket bör nås vid en inkomst på elva basbelopp eller en månadslön
              på knappt 37 000 kr.
            </seg>
            <seg n="cddde9d2">
              Golvet behöver höjas för att säkerställa att föräldrar som ännu
              ej hunnit skaffa en inkomst många av dem är studenter får en godtagbar
              grundtrygghet under sin föräldraledighet. Taket behöver höjas
              bland annat för att dagens låga tak leder till att alltför många
              pappor med höga inkomster väljer att inte ta ut sin del av föräldraförsäkringen.
            </seg>
            <seg n="5f1cb2b4">
              I dag är pappor bättre på att ta ut föräldraförsäkring ju högre
              inkomst de har fram till dess att de slår i taket. Sedan minskar
              uttaget av dagar. Vi menar att en höjning av taket skulle gynna
              ett jämnare uttag av föräldraledigheten mellan föräldrar och därmed
              också förbättra jämställdheten. Det är viktigt för familjer, som
              Kenneth Lantz lyfte fram, att både mammor och pappor tar del i
              den ledighet som man har rätt till kring ett barns uppväxt.
            </seg>
            <seg n="0576e541">
              Även om regeringens förslag inte går riktigt så långt som det
              som vi i Centerpartiet tidigare har föreslagit välkomnar vi att
              steg tas i rätt riktning och att regeringen inte hållit sig för
              god för att ta intryck av våra ihärdigt framförda argument.
            </seg>
            <seg n="7d94507e">
              Centerpartiets förslag om förändrade nivåer i föräldraförsäkringen
              har vi ännu en gång fört fram i vårbudgetmotionen.
            </seg>
            <seg n="f9ed6488">
              Fru talman! Det är några frågor i det här betänkandet om vissa
              socialförsäkringsfrågor som vi också tycker är bra. Jag nämner
              bara några av dem.
            </seg>
            <seg n="49af492f">
              När det gäller rätt till tillfällig föräldrapenning vid vård
              av allvarligt sjukt barn tycker jag att det är bra att regeringen
              kommer med det förslaget nu. Vi har haft uppe den frågan tidigare
              i utskottet. Det visade sig att föräldrar som verkligen hade sjuka
              barn inte hade möjlighet att ta den ledighet som de behövde. Det
              känns väldigt bra att det förslaget har kommit.
            </seg>
            <seg n="d5cec4ec">
              Dessutom gäller det förslaget om vilande sjuk- och aktivitetsersättning
              vid studier. Det är också viktigt att det kommer fram och att
              möjligheter ges att ha ersättningen vilande under tiden.
            </seg>
            <seg n="2d3ebbdc">
              Det gäller också vilande sjukpenninggrundande inkomst för personer
              som deltar i interpraktik.
            </seg>
            <seg n="05d43d62">
              Mycket av de förslag som vi nu debatterar i de här två betänkandena
              står vi alltså bakom, men inte allt.
            </seg>
          </u>
          <note type="speaker" n="4098e718">
            Anf. 61 MONA JÖNSSON (mp):
          </note>
          <u who="Q4988873" xml:id="i-32b9684c88ad4f76-0" n="50f38940">
            <seg n="62fe73bd">
              Fru talman! Nu blir det höjda inkomsttak inom sjukpenning, rehabiliteringspenning
              och närståendepenning. Jag återkommer till det som handlar om
              föräldrapenningen lite längre fram i anförandet.
            </seg>
            <seg n="6b9f4300">
              Först vill jag säga att jag tycker att det hade varit önskvärt
              att höja även för dem med riktigt låga ersättningar, dem med sjuk-
              och aktivitetsersättning. Jag vill därför instämma i det yttrande
              som Vänsterpartiet har i betänkandet.
            </seg>
            <seg n="bb2a64ea">
              Vi i Miljöpartiet vill se ett system med lika ersättning inom
              alla försäkringsområden. Vi anser att människor ska få hjälp att
              komma tillbaka och inte behöva gå sjukskrivna länge. Man ska tidigt
              få hjälp och stöd. Är det nu så att man trots hjälp och stöd får
              en bestående nedsättning av arbetsförmågan och inte kan försörja
              sig själv fullt ut ska man ha en ersättning som det går att leva
              ett bra liv på.
            </seg>
            <seg n="f66c93cc">
              En förbättring finns trots allt i betänkandet för dem som har
              sjuk- och aktivitetsersättning: Från och med den 1 januari 2007
              blir det möjligt att ha sin ersättning vilande i upp till 24 månader
              om man studerar. Många har inte vågat satsa på studier av rädsla
              för att mista sin ersättning ifall man inte klarar av att studera.
              Nu får de möjlighet att våga studera för att kanske komma ut på
              arbetsmarknaden, till ett arbete som just den enskilda personen
              klarar, och då i förlängningen också möjlighet till högre inkomst.
            </seg>
            <seg n="10b25c1e">
              Jag vill här också ta tillfället att rätta till en ryktesspridning.
              Det gäller Miljöpartiets medverkan till att minska utbetalningen
              från socialförsäkringen. LO:s ordförande Wanja Lundby-Wedin uttalade
              i Göteborgs-Posten för drygt en vecka sedan att Miljöpartiet skulle
              ha stoppat regeringens propositioner om både företagshälsovård
              och rehabilitering. Inget kan vara mer felaktigt. I den samarbetsgrupp
              som Socialdemokraterna, Vänsterpartiet och Miljöpartiet har om
              ohälsa har jag själv varit en av de mest pådrivande vad gäller
              att komma till en lösning för just företagshälsovården och rehabiliteringsfrågan.
              Vad gäller rehabilitering handlar det speciellt om rehabiliteringen
              för de kvinnor med så kallade diffusa, eller ofta kanske felaktigt
              benämnt psykiatriska, symtom som inte får hjälp och stöd för att
              komma tillbaka till egenförsörjning.
            </seg>
            <seg n="22175b82">
              Fru talman! Höjningen i föräldraförsäkringen gäller föräldrapenningen
              vid föräldraledighet, den tillfälliga föräldrapenning som betalas
              ut för vård av sjukt barn, havandeskapspenning och de tio pappadagarna.
              Det innebär en ökning av den maximala ersättningen i föräldrapenningen
              från 652 kr till 875 kr per dag. Dessutom förbättrar vi för de
              familjer som har svårt sjuka barn. Beslutet handlar om en utvidgning
              av rätten till tillfällig föräldrapenning när man har ett allvarligt
              sjukt barn under 18 år och barnet genomgår behandling för att
              ges en möjlighet att bli botat.
            </seg>
            <seg n="c19169c5">
              En höjning av inkomsttaket kan vara ett sätt att öka uttaget
              av dagar bland de pappor som i dag har inkomst över taket. Jag
              tycker dock inte att den höjningen räcker som åtgärd för att få
              fler pappor att stanna hemma med sina barn utan vill se ytterligare
              åtgärder. Undersökningar visar att det i större utsträckning är
              pappor med lägre inkomster som inte tar ut pappadagar. Mycket
              beror på synsätt och traditioner hos både pappor, mammor och arbetsgivare.
              För att ändra detta krävs att man jobbar på många andra sätt än
              genom höjningar av inkomsttak.
            </seg>
            <seg n="954e4b00">
              I betänkandet föreslås också att lägstanivån för hel föräldrapenning
              ska höjas från 60 kr till 180 kr per dag från och med den 1 juli
              2006. Det är bra. Miljöpartiet har sedan länge fört fram att det
              vi kallar golven, det vill säga den lägsta ersättningen i försäkringarna,
              bör höjas. I detta fall är alltså höjningen från 60 till 180 kr
              per dag. Höjningen gäller också havandeskapspenningen.
            </seg>
            <seg n="ede090ed">
              Fru talman! I flera av Försäkringskassans regioner godkänns inte
              elöverkänslighet som sjukdom. Skillnaderna i Försäkringskassans
              bedömningar av elöverkänslighet är oacceptabla och måste ses över.
              Ett syfte med Försäkringskassan var att skapa enhetliga och rättssäkra
              bedömningar i hela landet. Vi är nu tre partier som anser att
              Försäkringskassan måste få i uppdrag att se över hur man behandlar
              människor med elöverkänslighetsproblematik. Det råder visserligen
              delade meningar bland forskare om diagnosen elöverkänslighet,
              men de som drabbas lider. Så får det inte vara.
            </seg>
            <seg n="4ab0a7a1">
              I helgen läste jag om en arbetsplats vid ett tekniskt universitet
              i Melbourne där flera anställda fått hjärntumörer konstaterade.
              Nyligen hade man konstaterat att en sjunde person fått en hjärntumör.
              Arbetsplatsen ligger på översta våningen i en byggnad som har
              mobilmaster på taket. Majoriteten av dem som drabbats hade varit
              anställda och jobbat där i mer än tio år. Nu har man för säkerhets
              skull flyttat till en annan byggnad.
            </seg>
            <seg n="4a2297ad">
              Miljöpartiet anser att försiktighetsprincipen ska råda överallt
              och att man måste ta människor med dessa diagnoser på största
              allvar. Med en del anpassning kan många av de drabbade komma i
              arbete igen. Inte minst viktigt är att förebygga för att inte
              utsätta flera människor enligt försiktighetsprincipen.
            </seg>
          </u>
          <note n="b9adc586">
            Fru talman! Till sist yrkar jag bifall till reservation 2 under
            punkt 3 i SfU16.
          </note>
          <note type="speaker" n="69f8b91b">
            Anf. 62 TOMAS ENEROTH (s):
          </note>
          <note n="92d7046f">
            Fru talman! Jag vill börja med att yrka bifall till förslagen
            i socialutskottets betänkanden, både nr 15 och nr 16, och därmed
            avslag på samtliga reservationer. Så var det avklarat.
          </note>
          <u who="Q5711551" xml:id="i-68e8f63204876e0f-0" n="0ff6aeb1">
            <seg n="37474179">
              Av inläggen i dagens debatt märks det tydligt att det finns en
              vattendelare i synen på våra trygghetssystem en vattendelare mellan
              oss som vill värna våra gemensamma försäkringssystem och dem som
              inte riktigt ser behovet av att stärka dessa framöver. Så enkelt
              skulle debatten kunna beskrivas.
            </seg>
            <seg n="01d8666e">
              Regeringens förslag handlar om att vi ska höja taken i sjuk-
              och föräldraförsäkringen till tio basbelopp. Det innebär att vi
              socialdemokrater fullföljer ännu ett av de löften vi gick till
              val på i valet 2002. På samma sätt som vi hållit löftena om höjda
              barnbidrag, flerbarnstillägg, bostadstillägg för pensionärer och
              höjt underhållsstöd fullföljer vi nu med att också höja taken
              i sjuk- och föräldraförsäkringen.
            </seg>
            <seg n="c0585d69">
              Vi gör detta i ett läge där sjukkostnaderna och sjukskrivningarna
              sjunker stadigt. Jag tror att det är 10 miljarder lägre sjukpenningkostnader
              än 2002 i dagens siffror. Vi har kommit en bra bit på väg mot
              vårt mål att halvera sjukskrivningen. Vi har nått mer än halvvägs
              till det mål vi satte upp för 2008. Vi har dessutom gjort det
              utan att sänka ersättningsnivåer, införa extra karensdagar eller
              allting annat som borgerliga partier, ekonomer och ledarskribenter
              har tyckt vara den enda möjliga vägen. Vi har gjort det med medfinansiering,
              ökad uppmärksamhet och ny sjukskrivningsprocess.
            </seg>
            <seg n="35dbb8b4">
              Nu höjer vi taken i sjuk- och föräldraförsäkringen. Vi gör det
              för att vi värnar våra försäkringar, värnar våra gemensamma trygghetssystem.
              Som Sture Nordh, TCO:s ordförande, sade i dag ute på Mynttorget:
              Det är en länge efterlängtad reform.
            </seg>
            <seg n="10b1388d">
              I dag är det 1,4 miljoner löntagare som har inkomster över taken.
              De betalar in avgifter till försäkringen men får inte ut därefter.
              Det finns inte en tydlig försäkringsmässighet. De får inte de
              80 % de faktiskt bör ha rätt till enligt den princip om inkomstbortfall
              vi har i våra försäkringar, och det är naturligtvis otillfredsställande.
              Det är helt rimligt av den samlade svenska fackföreningsrörelsen,
              inte minst TCO som i dag demonstrerar utanför Riksdagshuset, att
              kräva att vi höjer taken.
            </seg>
            <seg n="793c5990">
              Och naturligtvis, Kenneth Lantz, för att svara på din fråga,
              är det inga som helst problem när det gäller avtalsförsäkringarna,
              tvärtom. I dag betalar man ju dubbelt. Man betalar både sina avgifter
              och dessutom sin avtalsförsäkring. Nu slipper man det, och jag
              kan garantera att fackföreningsrörelsen tycker att det är bra.
              Jag tror dessutom att parterna generellt på arbetsmarknaden gillar
              läget.
            </seg>
            <seg n="791ab4b5">
              För oss socialdemokrater är det två huvudsakliga skäl som ligger
              bakom att vi tycker att detta är en bra reform.
            </seg>
            <seg n="aa6a0347">
              Först och främst är sjukförsäkringen en viktig grundpelare i
              trygghetssystemen. Vi har en obligatorisk försäkring som omfattar
              alla. Det innebär också att det sker en riskutjämning från dem
              med låg risk för sjukskrivning till dem med hög risk för sjukskrivning.
              Anna Hedborgs socialförsäkringsutrednings häften har säkert många
              av oss läst. Om ni tar fram nr 5 och där läser om riskutjämning
              kan ni tydligt se vilken fantastisk riskutjämning vi har i våra
              försäkringar. Det är en solidarisk omfördelning på 29 miljarder
              kronor 29 miljarder kronor som förs från män till kvinnor, från
              friska till sjuka, från dem med hög inkomst till dem med låg inkomst.
            </seg>
            <seg n="0ab307e7">
              Det är en riskutjämning som inte kan ske i marknadsbärande försäkringar.
              Alternativet hade ju varit att vi allihop hade vår egen försäkring,
              att vi hade en riskdifferentiering.
            </seg>
            <seg n="5682c076">
              Av Tobias Billströms inlägg kan man nästan tro att Moderaterna
              är inne på en modell med ökad riskdifferentiering. Han tyckte
              att detta var viktiga ekonomiska incitament. Vad innebär det?
              Det innebär att fastighetsskötaren har en försäkringspremie, läkaren
              en och metallarbetaren en. Människor med olika risker har olika
              premier, olika kostnader. Vi vet vad ett sådant samhälle innebär.
              Vi vet att det innebär att flera grupper ställs utanför rätten
              att ens få ta en sjukförsäkring. Vi vet att det innebär krav på
              hälsoprövning där man måste vägas enligt marknadens principer
              för om man faktiskt är tillräckligt lönsam för att försäkras.
            </seg>
            <seg n="b210f049">
              Vi ställer inte upp på den modellen. Vi värnar våra standardförsäkringar.
              Vi gör det genom att också stärka inkomstbortfallsprincipen, alltså
              den grundläggande princip som säger att blir du sjuk ska du inte
              behöva gå från hus och hem, utan du ska ha en standard som motsvarar
              den du har i dag. Det ska inte vara några fattigdomsfällor, vilket
              alla modeller med grundtrygghet innebär. Då trillar man ned på
              en väldigt låg ersättningsnivå. Här handlar det om en 80-procentig
              ersättningsnivå. Genom att höja taken så att även 1,4 miljoner
              löntagare på arbetsmarknaden får möjlighet att närma sig 80-procentsgränsen
              ser vi till att säkra legitimiteten i våra försäkringar.
            </seg>
            <seg n="bec7df1f">
              Det här är bra. Det är bra för den enskilda, men det är också
              bra för arbetsmarknaden. Det skapar en trygghet, och det skapar
              något som skiljer ut svensk och nordisk arbetsmarknad från många
              andra länder i världen. Det skapar också en acceptans av att det
              sker omstruktureringar och omställningar. Det är inte hela världen
              om mitt jobb eller min bransch kanske försvinner eftersom det
              finns en chans att komma tillbaka. Så är det inte i många andra
              delar av världen. I den meningen tror jag att detta är ännu mer
              angeläget eftersom vi kommer att leva i ett samhälle med allt
              större omställningar på arbetsmarknaden.
            </seg>
            <seg n="15c1d3fa">
              Det här var de mer principiella argumenten på samhällsnivå för
              höjning av taken, om de ideologiska principerna bakom våra generella
              försäkringar. Det är tråkigt att höra att åtminstone ett borgerligt
              parti inte längre alls ställer upp på de grundläggande principerna.
              Men höjningen av taken är också viktig för enskilda personers
              trygghet.
            </seg>
            <seg n="6bc931cc">
              För en adjunkt som drabbas av cancer och går på cellgiftsbehandling
              handlar 80 % ersättning om ganska viktiga saker. Det är inte fråga
              om de 60 % som ges i dag utan om en takhöjning som innebär att
              man inte får en kraftig standardförsämring. Det innebär en ekonomisk
              trygghet i en svår tid när man är sjuk.
            </seg>
            <seg n="7cc266f0">
              För en banktjänsteman som råkar ut för en whiplashskada när han
              blir påkörd bakifrån är det oerhört viktigt att veta, med den
              värk som finns och den behandling som behövs för en sådan skada,
              att det finns en ekonomisk trygghet. Här får man en 80-procentig
              ersättning i stället för en väsentligt lägre ersättningsnivå.
            </seg>
            <seg n="bf84f3c2">
              För civilingenjören som drabbas av en utmattningsdepression med
              psykisk ohälsa som följd, med alla besök hos läkare och alla försök
              att komma tillbaka som det inte är säkert lyckas blir det oerhört
              viktigt med den ekonomiska tryggheten.
            </seg>
            <seg n="90c55d62">
              Jag tycker att en grundläggande princip måste vara att om jag
              betalar in till försäkringen ska också jag omfattas av försäkringsvillkoren.
              När vi höjer taken grundlägger vi den principen. Att säga nej
              till det innebär att man accepterar att de som är med och betalar
              försäkringen inte ska få något ut från den. Legitimiteten och
              tryggheten ska finnas där för mig när jag behöver den. Det ska
              finnas en riskutjämning eftersom riskerna är olika. Det är så
              samhällssolidariteten fungerar. Det är därför takhöjningen är
              viktig även för dessa enskilda personer.
            </seg>
            <seg n="4f8218eb">
              Alliansen är emot detta. Det råder inget tvivel om det efter
              de inlägg jag har hört här, även om Folkpartiet darrar på manschetten.
              Alliansen kommer samlad att rösta emot förslagen om höjda tak
              i sjukförsäkringen. Man kommer också att gå till val på att sänka
              taken ned till sju och ett halvt basbelopp. Eftersom detta förslag
              genomförs redan den 1 juli innebär det att man går till val på
              att försämra och sänka ersättningarna och taken till sju och ett
              halvt basbelopp. Det är inte nog med att ersättningsnivåerna allmänt
              ska försämras genom en omräkning av SGI och inte nog med att man
              diskuterar införandet av fler karensdagar. Dessutom är det fråga
              om en sänkning av taken till sju och ett halvt basbelopp vilket
              för banktjänstemannen, för civilingenjören och för adjunkten innebär
              sänkta ersättningar på tusentals kronor i månaden.
            </seg>
            <seg n="2eb416b6">
              Argumenten för att inte vara med på en takhöjning är faktiskt
              inte riktigt bra. Fredrik Reinfeldt sade i tv-debatten att de
              inte ska göra det lönsammare för höginkomsttagare att stanna hemma.
              Är det så man hanterar en så viktig principiell frågeställning
              som handlar om legitimiteten i våra trygghetssystem? Är det så
              man svarar på ett krav som den samlade svenska fackföreningsrörelsen
              har ställt och stora delar av det politiska etablissemanget? Eller
              är det så man faktiskt bemöter adjunkten, civilingenjören eller
              banktjänstemannen som drabbats av ohälsa?
            </seg>
            <seg n="f3d8886e">
              Moderaterna har kanske aldrig varit intresserade av att de gemensamma
              försäkringarna ska stärkas. De är mer inne på en modell där du
              ska ha din egen privata försäkring eller avtalsförsäkring. I den
              meningen var kanske motståndet mot en höjning av taken väntat.
              Men det trista är att även övriga borgerliga partier faktiskt
              verkar glida in i den fällan. Det märker vi tydligt i Bankerydsförslagen.
            </seg>
            <seg n="02c689db">
              Moderaterna argumenterar dessutom även Tobias Billström på ett
              intressant sätt i motionen. Man menar att de höjda taken inte
              ger tillräckliga incitament för arbetsgivarna att minska sjukfrånvaron
              eftersom avtalsförsäkringarna har olika premier. Det är ett obegripligt
              resonemang som jag tror att inte ens ni själva kan förklara. Om
              man är angelägen om incitament och drivkrafter i försäkringen
              ska man ställa upp på medfinansieringen. Den är tydlig. Där blir
              det tydliga ekonomiska effekter om inte ohälsan minskas på en
              arbetsplats. Men avtalsförsäkringarna har inte de drivkrafterna.
              Däremot finns en tydlig riskdifferentiering, men det är något
              helt annat.
            </seg>
            <seg n="40467a01">
              Men så hävdar också Moderaterna i motionen att en höjning av
              taken skulle leda till ökade sjukskrivningar. Okej kan ni berätta
              det för adjunkten som drabbats av cancer och måste stanna hemma
              under cellgiftsbehandlingen? Berätta det för banktjänstemannen
              med whiplashskadan eller för civilingenjören med utmattningsdepression!
              Är det på grund av höjda ersättningstak som de stannar hemma?
              Är det på grund av för höga ersättningar? Är det därför de inte
              ska få 80 %, vilket många andra på arbetsmarknaden faktiskt får,
              trots att de har betalat in sina avgifter till försäkringen? Motsvarande
              fråga ställer jag inte bara till Moderaterna utan självklart också
              till Centerpartiet och Kristdemokraterna. Bankerydsöverenskommelsen
              får den effekten. Vilket svar ger ni på legitimitetsproblemet?
            </seg>
            <seg n="572fe5d7">
              När det gäller Folkpartiet hade jag hoppats, verkligen och innerligt,
              att läget skulle vara ett annat. Folkpartiet har länge krävt höjda
              tak. I rapporten som TCO presenterade i dag finns många härliga
              goda citat från Lars Leijonborg, Bo Könberg, Maria Leissner och
              Karin Pilsäter om vikten av att höja taken för att säkra legitimiteten.
              Det är uppenbart att Folkpartiet nu sviker, inte bara principerna
              bakom försäkringarna utan också alla dem som trodde att Folkpartiet
              i detta läge stod för värderingarna. Det är kanske den förändring
              som Folkpartiet har genomfört under mandatperioden med både språktest
              och nedtonad social profil som nu också märks i synen på våra
              sociala försäkringar allt för att passa in i det som är alliansens
              allt trängre högerbur.
            </seg>
            <seg n="4388eeff">
              Linnéa Darell! Jag har en fråga till dig. Är det inte angeläget
              att även de 1,4 miljoner som betalar in avgifter till socialförsäkringssystemet
              också får en ersättning på 80 %? Är inte det viktigt för försäkringens
              legitimitet? Om man som folkpartist argumenterar att det är fusk
              och överutnyttjande som man först måste komma till rätta med,
              vilka åtgärder anser Folkpartiet krävs för att man ska ställa
              sig bakom kravet på höjda tak? Kan vi få en lista på vilka krav
              som ska redovisas? Är det ett särskilt ekonomiskt läge för försäkringen?
              Eller är det särskilda åtgärder som måste vidtas för att Folkpartiet
              till slut ändå ska våga ställa sig bakom det partiet har krävt
              nästan så länge partiet har funnits?
            </seg>
            <seg n="5adb2a1b">
              Jag tror att det viktigaste för vår del är att konstatera att
              vi behöver en takhöjning för att säkra legitimiteten. Vi behöver
              den för att enskilda ska känna att tryggheten finns där för dem.
              Den här debatten visar att det blir en tydlig vattendelare.
            </seg>
            <seg n="4b7c9439">
              Jag läste en insändare där någon gjorde liknelsen om rivningsföretaget
              Alliansen AB, som börjar med att riva taken och sedan river andra
              principer. Kvar blir något slags grundpelare där man ska ha sina
              privata försäkringar. Jag tror inte att det går så långt. Jag
              tror inte så illa om alliansen. Men jag är mycket oroad över att
              alliansens ekonomer nästan enbart talar om fusk och överutnyttjande,
              om lägre ersättningar, om fler karensdagar och om hårdare krav.
              Det talas alltmer sällan om gemensamma trygghetssystem, om vikten
              av ekonomisk trygghet när man är sjuk, allt mindre om solidaritet
              och alltmer om soliditet.
            </seg>
            <seg n="61f3ffff">
              För oss socialdemokrater är höjningen av taken i sjuk- och föräldraförsäkringen
              en viktig del i att skapa legitimitet i trygghetsförsäkringarna.
            </seg>
            <seg n="d948e1ec">
              Fru talman! I regeringens proposition finns också förslaget om
              höjda tak i föräldraförsäkringen och höjd lägstanivå och ersättningsnivå
              i densamma. Som flera talare har sagt är det en angelägen reform.
              Både höjda golv och höjda tak är viktiga för föräldraförsäkringen.
              Det gäller bland annat ur legitimitetssynpunkt. Här gäller samma
              argument som för sjukförsäkringen. Men det gäller naturligtvis
              också för att det ökar förutsättningarna för ett mer jämställt
              uttag i föräldraförsäkringen. Det har påpekats från flera håll
              i föräldraförsäkringsdebatten. Jag delar Mona Jönssons uppfattning
              att det naturligtvis inte är hela svaret. Karl-Petter Thorwaldssons
              utredning om föräldraförsäkringen visar att en minst lika viktig
              del är att kvinnorna också släpper in männen i försäkringen. Låt
              oss fundera framöver hur vi ska reformera försäkringen på ett
              sådant sätt. Men takhöjningen är viktig eftersom den ändå ger
              en signal om de ekonomiska villkoren som familjen har för att
              utnyttja föräldraförsäkringen.
            </seg>
            <seg n="14564518">
              Det är ett viktigt steg. Det är bra. Det är en populär reform.
              Föräldraförsäkringen är också en populär försäkring. Desto allvarligare
              är det att det när det gäller föräldraförsäkringen inte fullt
              ut finns en uppslutning generellt om familjepolitiken från alliansens
              sida. Här har vi i kammaren tidigare pratat om vårdnadsbidrag,
              barnkonton och jämställdhetsbonus. Listan kan göras lång. Faktum
              är att utöver höjda tak är det enda vi vet om alliansens syn på
              föräldraförsäkringen att ersättningsnivåerna ska sänkas. Det blir
              effekten av förändrad ersättning eller beräkningsgrund för sjukpenninggrundande
              inkomst.
            </seg>
            <seg n="e0850ac9">
              Sedan finns då Moderaternas förslag om att ta bort fyra månader
              ur föräldraförsäkringen och sänkt ersättningsnivå till 75 %. Det
              är antagligen någonting som övriga allianspartier skulle riskera
              att ställa sig bakom om olyckan är framme i höst.
            </seg>
            <seg n="3986c189">
              Därför har jag en enkel fråga till Tobias Billström. Ni moderater
              motiverar sänkta ersättningsnivåer i sjukförsäkringen med att
              det skulle minska utnyttjandet av försäkringen. Ska vi tolka det
              som att ni också tycker att föräldraförsäkringen överutnyttjas?
              Är föräldrarna hemma för mycket med sina barn? Är det därför ni
              vill ta bort fyra månader och sänka ersättningsnivåerna?
            </seg>
            <seg n="437b4309">
              Fru talman! Avslutningsvis: Vi behandlar också socialförsäkringsbetänkande
              nr 16, och där föreslås en mängd olika detaljregler som jag inte
              tänker räkna upp här. Det finns inte heller några skilda uppfattningar
              i kammaren om förslagen.
            </seg>
            <seg n="5e0f48b8">
              För tv-tittare som i morgon ser debatten men också för åhörare
              vill jag nämna att regeringen nu förtydligar den viktiga reform
              som togs av riksdagen för över ett år sedan: rätten att vara hemma
              med mycket svårt sjuka barn med tillfällig föräldrapenning under
              obegränsat antal dagar. Det är en angelägen reform. Vi förtydligar
              nu reglerna så att tillämpningen blir så pass generös som den
              var tänkt redan från början. Det handlar om mycket få fall, men
              för de föräldrar som det gäller är det naturligtvis en oerhört
              angelägen reform eftersom det handlar om möjligheten att vara
              hemma med sina mycket svårt sjuka barn.
            </seg>
            <seg n="d7ef22f2">
              Här finns en bred uppslutning i hela utskottet. Här är alla engagerade.
              Jag vet att inte minst Kurt Kvarnström i Dalarna har arbetat med
              den här frågan i flera år. Jag är väldigt nöjd och glad över att
              vi nu kan få en bättre tillämpning av försäkringen.
            </seg>
            <seg n="db89ccb5">
              För att summera: Dagens debatt är viktig, även om den förs i
              sena kvällstimmen, eftersom det handlar om våra trygghetssystem.
              Jag har försökt argumentera för att en höjning av taken i sjuk-
              och föräldraförsäkringen är en viktig reform.
            </seg>
            <seg n="789eae8d">
              Det är dels för att säkerställa försäkringens legitimitet. 1,4
              miljoner löntagare har inkomster över taken men betalar ändå in
              avgifter. Det är rimligt att de också får fullt ut från sin försäkring.
            </seg>
            <seg n="c4735d4c">
              Det är dels för att säkerställa att enskilda personer får ekonomisk
              trygghet vid sjukdom, även adjunkten, banktjänstemannen och civilekonomen.
              Jag har försökt ta dem som exempel för att göra lite tydligt vad
              detta handlar om inte bara om principer och system utan också
              om enskilda människors behov av trygghet, även om man har inkomster
              som ligger över sju och ett halvt basbelopp. Deras behov av ekonomisk
              trygghet måste kunna finnas där när sjukdomen inträffar. Trygghetssystemen
              måste kunna finnas där när vi behöver dem, och de ska finnas där
              för alla, inte bara några.
            </seg>
          </u>
          <note n="eca2d537">
            I detta anförande instämde Mona Berglund Nilsson, Anita Jönsson,
            Lennart Klockare, Kerstin Kristiansson Karlstedt, Kurt Kvarnström,
            Göte Wahlström och Mariann Ytterberg (alla s).
          </note>
          <note type="speaker" n="cc317d1d">
            Anf. 63 TOBIAS BILLSTRÖM (m) replik:
          </note>
          <u who="Q3112958" xml:id="i-cee975711d2ef1b9-1" n="e903408c">
            <seg n="430ef11c">
              Fru talman! Retoriken strömmar fram från Tomas Eneroth, och man
              håller nästan på att blåsa omkull av all varmluft som kommer emot
              en. Jag skulle ändå vilja ställa ett par frågor till Tomas.
            </seg>
            <seg n="8a38536d">
              För det första kan man fundera: Om den ekonomiska situationen
              på global nivå inte varit så positiv, hade du då stått här i talarstolen
              och lagt fram samma gentila erbjudande som nu? Det är en inte
              helt oviktig fråga att fundera över.
            </seg>
            <seg n="cccd0ffc">
              För det andra är det den fråga som du ställde till mig och som
              rör legitimiteten i försäkringssystemen. Ytterst är den kostnadsbild
              som regeringen presenterar inte fullständig. Det finns delar som
              mörkas i det här förslaget. De delarna handlar framför allt om
              den förändring av fördelningspolitiken som förslaget innebär,
              där kostnaderna förs från höginkomsttagarna till låginkomsttagarna.
              När direktören sjukskriver sig, Tomas Eneroth, och skickar vidare
              räkningen till undersköterskan är det du som blir svaret skyldig.
              Vari ligger rättvisan i detta?
            </seg>
            <seg n="e10d8d9e">
              Vi kan konstatera från alliansens sida att den förskjutning från
              låg- till höginkomsttagaren som sker i det här förslaget inte
              är rättvis, och därför motsätter vi oss den. Jag tycker att du
              ska svara på frågan var du tycker att rättvisan ligger i ett sådant
              förslag. När olyckan är framme, som du själv brukar tala om fast
              i ett annat sammanhang, vet vi whos to blame . När kostnaderna
              kanske stiger för dem som utnyttjar det här systemet tycker jag
              att det finns anledning att fundera över hur pass rättvist det
              egentligen kommer att vara.
            </seg>
          </u>
          <note type="speaker" n="8efe1a34">
            Anf. 64 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-0" n="0ff6aeb1">
            <seg n="0ee8140d">
              Fru talman! Jag kan då notera att Tobias Billström bekräftar
              det som jag anade, det vill säga att Moderaterna helt och hållet
              har lämnat den grundläggande inställning som vi har haft i svensk
              politik om försäkringsmässighet, om vikten av att det du betalar
              in i avgifter ska du också kunna få ut från försäkringen. Det
              gäller inte bara på marknaden utan också i våra trygghetssystem.
              I detta fall handlar det om 1,4 miljoner löntagare som betalar
              in men inte får ut. I den meningen är reformen i allra högsta
              grad finansierad, om man skulle uttrycka det så.
            </seg>
            <seg n="82745e21">
              Dessutom sker, vilket Anna Hedborg visar väldigt tydligt i socialförsäkringsrapporten,
              en riskutjämning som är väldigt stor 29 miljarder kronor inte
              minst från hög- till låginkomsttagare. Jag är knappast osäker
              på den delen av argumentationen.
            </seg>
            <seg n="08e8f168">
              Däremot kan man ställa sig frågan om Moderaterna verkligen är
              medvetna om att man nu kommer att gå fram och tala om för en stor
              del på svensk arbetsmarknad att de inte är berättigade till 80
              %, inte är berättigade till den sjukförsäkring de betalar till,
              att Moderaterna inte tycker att det är viktigt utan att det är
              bättre att de själva betalar. Fast de har betalat avgifter vill
              Moderaterna att de därutöver en gång till från sitt löneutrymme
              ska betala särskilda avtalsförsäkringar eller privata avtalsförsäkringar.
            </seg>
            <seg n="8afe0c3a">
              Mitt ideologiska motstånd mot det handlar om att vi då får ett
              samhälle med riskdifferentiering, där olika grupper har olika
              risker och där många riskerar att stå utan försäkring. Men det
              principiella handlar också om att vi tar bort grundtron på legitimiteten
              i våra försäkringar.
            </seg>
            <seg n="b151a07e">
              För att ställa en enkel fråga tillbaka till Tobias Billström:
              Tycker Moderaterna att det är rimligt att en adjunkt som blir
              sjuk inte ska få 80 % i sjukpenning utan bara få 60 eller 50 %,
              och efter en moderatseger i valet, om olyckan skulle vara framme,
              ska drabbas av en sänkning på 5 0006 000 kr i månaden?
            </seg>
          </u>
          <note type="speaker" n="48a96844">
            Anf. 65 TOBIAS BILLSTRÖM (m) replik:
          </note>
          <u who="Q3112958" xml:id="i-cee975711d2ef1b9-2" n="e903408c">
            <seg n="5ae3d571">
              Fru talman! Jag hoppas att kammaren lägger märke till hur Tomas
              Eneroth glider över den förändring av den fördelningspolitiska
              profilen som förslaget innebär. Det är så att det sker en överflyttning
              från låginkomsttagare till höginkomsttagare vad gäller ansvaret
              och en förflyttning i andra riktningen när det gäller kostnaderna.
              Det är inte rimligt att göra det.
            </seg>
            <seg n="3b9ad05b">
              Det finns ingen varken jag, Moderaterna eller Allians för Sverige
              som har pratat om att förändra de grundläggande trygghetssystemen
              på det vis som Tomas Eneroth vill göra gällande. Jag märker att
              för varje gång som vi kör de här replikskiftena sjunker antalet
              procent som folk kommer att få i ersättning med en borgerlig regim,
              trots att det inte finns några sådana förslag lagda på bordet.
              Det går från 70 till 60 till 50 till 40 % när Tomas Eneroth svarar.
              Håller vi på lite till är det säkert nere på 10 och 5 % den 17
              september.
            </seg>
            <seg n="176dbd72">
              Verkligheten är den att vi i vår politik slåss för att människor
              ska vara mindre sjuka och mindre borta från arbetsmarknaden, att
              sjukfrånvaron ska minska. Vi satsar på rehabiliteringsinsatser.
              Men Tomas Eneroth är mest intresserad av att bara prata om hur
              bidragssystemen ska vara utformade. Det märker man också när han
              försöker plocka fram sina exempel.
            </seg>
            <seg n="267eca8a">
              När man tittar på realiteten, när man tittar på utvecklingen
              av sjukfrånvaron, och framför allt den överflyttning som i dag
              sker från dem som har sjukpenning till dem som bara har aktivitetsersättning,
              är det förskräckande siffror.
            </seg>
            <seg n="5dbe267a">
              Kanske borde Tomas Eneroth någon gång när vi har de här debatterna
              fundera lite över varför utfallet av regeringens politik ser ut
              som det gör, varför det sker så lite på just det här området trots
              att vi vet att det inte är förrän människor de facto kommer tillbaka
              i arbete som vi vänder den onda spiral som innebär att vi betalar
              ut mer pengar i ersättningssystemen än vad som kommer in i andra
              ändan. Det är riktigt förskräckande.
            </seg>
            <seg n="522ebae2">
              Avslutningsvis ska jag svara på den fråga jag fick om föräldraförsäkringen
              och utnyttjandet. Nej, jag tycker inte att den överutnyttjas.
              Det tycker inte heller mitt parti. Däremot tycker vi att det är
              rimligt att göra en överflyttning på det vis som vi har sagt i
              våra förslag.
            </seg>
          </u>
          <note type="speaker" n="57001ea5">
            Anf. 66 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-1" n="0ff6aeb1">
            <seg n="ec64a0dd">
              Fru talman! Det är intressant att höra Tobias Billströms tolkning
              av en fördelningspolitisk profil, inte minst om man till detta
              skulle lägga ett förslag om att sänka skatter med först 50 och
              sedan 250 miljarder kronor med en någorlunda taskig fördelningspolitisk
              profil, skulle man kunna uttrycka sig.
            </seg>
            <seg n="587f9371">
              Även om man bara håller sig till försäkringen svarade jag på
              frågan. Jag tycker att Anna Hedborgs skrift nr 5 i Socialförsäkringsutredningen
              pekar väldigt tydligt på vikten av riskutjämning och vilka effekter
              det har, och det faktum att dessa 1,4 miljoner löntagare faktiskt
              redan betalar in avgifter men inte får ut dem.
            </seg>
            <seg n="232f0e59">
              Återigen: Tobias Billström har inte svarat på frågan och har
              nu inte heller möjlighet att svara eftersom jag inte tror att
              han har någon ytterligare replik varför Moderaterna tycker att
              det är angeläget att bryta en sådan grundläggande viktig princip
              som att först betalas avgifter ut eller in och sedan har man rätt
              att få sin sjukförsäkring. Jag konstaterar att det för Moderaternas
              del är viktigare att lägga pengarna någon annanstans än att se
              till att vi har legitimitet bakom våra trygghetssystem.
            </seg>
            <seg n="d77866af">
              När det gäller föräldraförsäkringen och överutnyttjandet är det
              intressant att höra vilken ordlek det handlar om. Man argumenterar
              för sänkta ersättningsnivåer i sjukförsäkringen med argument som
              fusk och överutnyttjande, men i fråga om föräldraförsäkringen
              måste man i stället uppfinna andra argument. Frågan är om inte
              det enda Moderaterna egentligen är intresserade av är att minska
              kostnaderna i det som inte är bidragssystem, utan försäkringssystem,
              och sedan använda dessa minskade kostnader till andra, för moderater
              angelägna, områden traditionellt gäller det givetvis skattesänkningar.
            </seg>
          </u>
          <note type="speaker" n="d3272b2a">
            Anf. 67 KENNETH LANTZ (kd) replik:
          </note>
          <u who="Q5935536" xml:id="i-f5ae0ae80669cd82-3" n="e63d6626">
            <seg n="b3d6c63d">
              Fru talman! Jag vet inte om jag ska vara imponerad eller beklämd
              över Tomas Eneroths förmåga att tolka Kristdemokraternas förslag
              i detta ärende. Vi har absolut inte sagt nej till någon höjning.
              Snarare sade jag att vi ställer oss bakom det, men inte just nu.
              Varför vi inte nu säger ja har jag vid olika tillfällen redogjort
              för, men jag vill återigen ta upp den tråden, som en liten fråga
              till Tomas Eneroth.
            </seg>
            <seg n="ed545c9b">
              Jag har fått tillfälle att både till Försäkringskassan och i
              andra sammanhang ställa frågan varför vi inte kan få veta vad
              det blir av de människor som bidrar till sänkningen av sjukförsäkringskostnaderna.
              Vi kan konstatera att kostnaderna för ohälsotalen är allt lägre,
              och vi kan också konstatera att färre människor är sjukskrivna.
              Vart försvinner de människorna, eftersom fler bevisligen hamnar
              i långtidssjukskrivningar och fler går till sjuk- och aktivitetsersättningar?
            </seg>
            <seg n="0d8b682d">
              Min fråga är och jag skulle bli väldigt glad om Tomas Eneroth
              kunde svara på den om Tomas Eneroth, till skillnad från Försäkringskassan
              och andra som jag ställt frågan till, kan säga vart människorna
              tar vägen när de inte längre finns kvar i siffrorna och i tabellerna
              över dem som är långtidssjukskrivna och i sjuk- och aktivitetsersättning.
              Går de till åtgärder eller till riktiga jobb?
            </seg>
          </u>
          <note type="speaker" n="340107cf">
            Anf. 68 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-2" n="0ff6aeb1">
            <seg n="ffee605d">
              Fru talman! Först till frågan om att Kristdemokraterna säger
              sig stå bakom en höjning av taken i sjukförsäkringen, men inte
              just nu. Därför infinner sig automatiskt följdfrågan: När då?
              Om det är 2008, som Folkpartiet talar om, blir det hela intressant,
              för då har vi helt plötsligt en alliansförhandling inför öppen
              ridå. Det vore ju intressant. Eller är det 2009? Eller ska man
              införa särskilda villkor om att vidta extraåtgärder, i likhet
              med dem som Linnéa Darell från Folkpartiet presenterat, alltså
              åtgärder mot fusk eller liknande? Jag efterlyser i så fall samma
              kravlista från Kristdemokraterna, för detta är viktigt.
            </seg>
            <seg n="06a80619">
              Om vi ska reformera socialförsäkringssystemen under den kommande
              mandatperioden behöver vi nämligen veta om det över huvud taget
              finns förutsättningar att föra en sådan diskussion. Jag tror att
              en grundläggande förutsättning för det är att det finns en uppslutning
              bakom höjda tak. Därför måste vi kunna veta vilka grundförutsättningar
              Folkpartiet, som vi kommer till senare, och nu även Kristdemokraterna
              vill ha för att kunna ställa sig bakom en takhöjning.
            </seg>
            <seg n="fa120329">
              När det gäller det minskade inflödet till försäkringen är en
              viktig orsak till det att människor faktiskt kommit in på arbetsmarknaden.
              En annan viktig orsak är att vi gjort insatser. Vi har Piloten
              i Västra Götaland där man i ökad takt nu kan komma tillbaka till
              arbetsmarknaden eller gå i rehabiliteringsåtgärder. Ett gemensamt
              bekymmer för oss alla är emellertid arbetsmarknadens bristande
              engagemang i rehabiliteringen. Regeringen har en särskild utredning
              som ser över vilket ansvar arbetsgivarna ska ta för just rehabiliteringen.
            </seg>
            <seg n="1ed3dd2f">
              Låt dock inte frågan om rehabilitering glida undan det faktum
              att Kristdemokraterna nu säger nej till höjda inkomsttak och därmed
              går till val på att grupper som tjänar mer än 24 000 kr i månaden
              inte ska ha rätt till 80 % i ersättning. Tvärtom ska de få kraftiga
              sänkningar om alliansen skulle råka vinna valet.
            </seg>
          </u>
          <note type="speaker" n="32c053b4">
            Anf. 69 KENNETH LANTZ (kd) replik:
          </note>
          <u who="Q5935536" xml:id="i-f5ae0ae80669cd82-4" n="e63d6626">
            <seg n="95125ee8">
              Fru talman! Ja, det är vår ambition att alliansen ska vinna valet.
              I likhet med Socialdemokraterna kommer vi att presentera ett kraftfullt
              manifest om hur detta ska lösas och hur det ska fungera när det
              blir dags. Det är precis den modellen som vänsterkartellen hittills
              arbetat med, det som vi har upplevt. Vi har också frågat hur det
              ska fungera framöver men inte fått tillräckligt tydliga svar på
              det.
            </seg>
            <seg n="10b36d47">
              Återigen till frågan, Tomas Eneroth. Var befinner sig de människor
              som försvinner ut ur tabellerna, när de inte längre finns kvar
              i aktivitetsersättningar eller på långtidssjukskrivningslistorna?
              Går de till riktiga jobb? Det finns inga tydliga svar från Tomas
              Eneroth om detta. Jag tycker att det är genant att inte få ett
              exakt svar när man frågar var dessa människor befinner sig, människor
              som förbättrar statistiken så pass mycket för Socialdemokraterna.
              Varken Försäkringskassan eller andra myndigheter kan ge svar på
              den frågan.
            </seg>
            <seg n="41912964">
              Min fråga i den första repliken var: Var har Tomas Eneroth placerat
              dessa människor? Finns de i riktiga jobb eller är det i konstgjorda
              sysselsättningsåtgärder vi hittar dessa människor, som inget hellre
              vill än att gå tillbaka till ett riktigt arbete?
            </seg>
          </u>
          <note type="speaker" n="b9c64058">
            Anf. 70 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-3" n="0ff6aeb1">
            <seg n="5f20700b">
              Fru talman! Det är frestande att ta en längre debatt om begreppet
              riktiga jobb. Jag för min del tycker att till exempel en lönebidragsanställning,
              som innebär att människor med funktionshinder kan utföra ett arbete
              och arbetsgivarna får en viss subvention, är ett riktigt jobb
              som ger möjlighet för människor att komma in på arbetsmarknaden.
              Jag kallar inte det för Amsjobb, tramsjobb eller påhittade jobb.
              Också de är för mig riktiga jobb och inte minst för dem som på
              så sätt kommer in på arbetsmarknaden.
            </seg>
            <seg n="cc71ab16">
              Det kanske är mer genant att Kenneth Lantz inte kan vara tillräckligt
              tydlig i sin fråga, vare sig till Försäkringskassan därhemma eller
              till myndigheterna nationellt, så att de ska veta vilken grupp
              han egentligen avser. Men det är klart att om man ser på de en
              och en halv miljon utanför, som alliansen brukar tala om, kanske
              man ska leta bland högskolestuderande, värnpliktiga och föräldralediga,
              för det är ju där de brukar samla ihop folk för att försöka få
              fram just siffran 1,5 miljoner. Det jag vet är att inflödet minskar.
              Det är den stora framgången under dessa år, och det har skett
              tack vare ett förbättrat arbete inte minst på grund av reformen
              om medfinansiering.
            </seg>
            <seg n="5317697a">
              När det gäller det som sagts om att vi skulle mörka våra förslag
              inledde jag debatten med att säga att vi i enlighet med vårt valmanifest
              2002 gick till val på ett antal löften. Ett av dem var höjda tak
              i sjuk- och föräldraförsäkringen. Vi hymlade inte om det. Vi har
              genomfört det. Nu går vi till riksdagen med förslaget och ser
              till att genomföra det den 1 juli precis som med barnbidrag, flerbarnstillägg
              och alla andra förslag som vi faktiskt fullföljer.
            </seg>
            <seg n="122b62be">
              Det är skillnaden mot alliansen, som ännu inte kan tala om ifall
              de vill ha höjda tak framöver. Folkpartiet har knystat om 2008,
              och Kenneth Lantz har lämnat dörren öppen men säger inte riktigt
              när. Inte heller i detta replikskifte fick jag någon hint om ifall
              Kristdemokraterna, och i så fall när och på vilka villkor, kan
              tänka sig höjda tak i sjukförsäkringen. Jag återkommer till det.
              Det är viktigt. Vi måste nämligen veta det när vi i regeringsställning
              under nästa mandatperiod ska hantera en socialförsäkringsreform.
            </seg>
          </u>
          <note type="speaker" n="77b5c286">
            Anf. 71 BIRGITTA CARLSSON (c) replik:
          </note>
          <u who="Q4916292" xml:id="i-dab59ce3af6e4fe6-1" n="a825953b">
            <seg n="44bffc95">
              Fru talman! Tomas Eneroth talar sig varm för hur viktigt det
              är att adjunkten, civilingenjören och vilka det nu var verkligen
              får den höga ersättningen. Hur är det för lokalvårdaren, undersköterskan
              och metallarbetaren, som inget hellre önskar än att komma tillbaka
              i arbete, som får vänta och vänta innan han eller hon får hjälp
              med rehabilitering? Är det inte lika viktigt att de människorna
              får hjälp? Det har ju visat sig att av dem som går över från sjukskrivning
              till långtidssjukskrivning går närmare 60 % senare över i sjuk-
              och aktivitetsersättning. Där hamnar väldigt många i den gruppen
              människor som redan i dag betraktas som arbetare inom låglöneyrken.
              Hur hög är ersättningen då?
            </seg>
            <seg n="f16a952c">
              Det känns som om det viktigaste för Socialdemokraterna just nu
              är att fria till väljarna inför valet, att visa att man höjer
              nivåerna för höginkomsttagarna. Men vad görs för låginkomsttagarna?
              Där lyser förslagen med sin frånvaro. Tomas Eneroth talar vackert
              om att förslaget omfattar alla. Jag tycker inte man kan säga att
              Socialdemokraternas förslag omfattar alla. Just nu verkar höginkomsttagarna
              vara de mest intressanta.
            </seg>
          </u>
          <note type="speaker" n="6d4bdeb9">
            Anf. 72 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-4" n="0ff6aeb1">
            <seg n="6a5026d7">
              Fru talman! Det skulle vara intressant att veta vilka Birgitta
              Carlsson och Centerpartiet inte tycker omfattas av vår sjukförsäkring.
              Jag kan bara konstatera att de som vi nu talar om, och som Birgitta
              Carlsson tog upp i sitt anförande, knappast får det lättare att
              komma tillbaka i arbete om man sänker deras ersättning. Det tycker
              Birgitta Carlsson att man ska göra genom modellen från Bankeryd,
              som innebär sänkt beräkning av sjukpenninggrundande inkomst. Det
              blir knappast lättare att komma tillbaka i arbete om man tar bort
              stora delar av trygghetsreglerna på arbetsmarknaden. Tvärtom tror
              jag att det försvårar möjligheterna.
            </seg>
            <seg n="7fb42862">
              Vi har under den här mandatperioden lyckats se till att färre
              går in i längre sjukskrivningsperioder. Vi har ett pågående arbete,
              inte minst med medfinansieringen, som innebär att vi har allt
              bättre förutsättningar att nå målet om en halvering av sjukskrivningarna
              till 2008.
            </seg>
            <seg n="a4597ff0">
              Den här debatten handlar om höjda tak. Den handlar om det faktum
              att lokalvårdaren får 80 %. Det får också en hel del av metallarna,
              fastän inte alla. Men det får kanske inte alltid banktjänstemannen,
              adjunkten eller civilingenjören. Jag tar dessa grupper eftersom
              det är de som faktiskt omfattas av det förslag som ligger till
              grund för dagens debatt.
            </seg>
            <seg n="77091429">
              En höjning av taken innebär att 1,4 miljoner löntagare också
              får rätt till 80 % ersättning. Det är viktigt att de ska kunna
              ha den ekonomiska tryggheten. Varför är det inte viktigt att också
              de omfattas av detta, Birgitta Carlsson?
            </seg>
          </u>
          <note type="speaker" n="0fa00243">
            Anf. 73 BIRGITTA CARLSSON (c) replik:
          </note>
          <u who="Q4916292" xml:id="i-dab59ce3af6e4fe6-2" n="a825953b">
            <seg n="dc0ae323">
              Fru talman! Det jag lyfte fram var att människor inte får rehabilitering
              snabbare. Det innebär att väldigt många, alldeles för många, går
              från sjukskrivning till långtidssjukskrivning och sedan vidare
              in i förtidspension, det vill säga sjuk- och aktivitetsersättningen.
              Det är där du hamnar på den lägre ersättningen även med Socialdemokraternas
              förslag.
            </seg>
            <seg n="91c31d71">
              Det är självklart så att försäkringar ska gälla för alla. Men
              det som var viktigt för oss i alliansen var något vi var överens
              om. Där trodde jag att även Socialdemokraterna och de andra partierna
              var med. Vi skulle göra en parlamentarisk utredning och utifrån
              den lägga fram förslag inom området.
            </seg>
            <seg n="1f9aed63">
              Socialdemokraterna valde då att tillsätta en enmansutredning
              som arbetade med frågan. Det är djupt beklagligt att man inte
              ser till och är angelägen om detta. Det är en viktigt för samtliga
              partier att få vara med i en så viktig fråga som att reformera
              trygghetssystemen i Sverige.
            </seg>
            <seg n="10f5c006">
              Det är oerhört viktigt att det är trygghetssystem som ger ersättning.
              Jag tror inte att Centerpartiet kommer att möta motstånd den dagen
              det visar sig att man har den ekonomiska möjligheten. Vi menar
              att med den statsskuld vi har i dag och hur systemet ser ut är
              det med lånade pengar man lovar den här reformen.
            </seg>
          </u>
          <note type="speaker" n="e2bfde1b">
            Anf. 74 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-5" n="0ff6aeb1">
            <seg n="7e523a28">
              Fru talman! Det sista var kanske inte så välbetänkt. Det är inte
              så att vi lånar till den här reformen. Uppenbarligen väljer Centerpartiet
              och övriga borgerliga partier att göra andra ekonomiska prioriteringar.
              Då är det väl bättre att säga det, och inte säga att det inte
              finns pengar.
            </seg>
            <seg n="5305ccfd">
              Ni väljer i era budgetförslag att lägga pengarna någon annanstans,
              företrädesvis på skattesänkningar eller förvärvsavdrag för dem
              som är på arbetsmarknaden. Vi tycker att det är oerhört viktigt
              att vi nu säkrar systemen. Genom att höja taken i sjuk- och föräldraförsäkringen
              får även de som tjänar över sju och ett halvt basbelopp en chans
              att omfattas de generella trygghetssystemen.
            </seg>
            <seg n="3e269334">
              Sedan kanske det är ovant för Centern. Men det kan knappast vara
              någon överraskning för någon annan att vi ändå fullföljer det
              vi gick till val på år 2002. Då sade vi att vi ska höja taken.
              Det påverkar inte vår inställning om vikten av att reformera socialförsäkringarna.
              Det är angeläget, inte minst med den alltmer rörliga arbetsmarknad
              vi har framöver.
            </seg>
            <seg n="e8b28857">
              Jag vill ändå påpeka det en gång till. För att vi ska kunna göra
              det, för att vi ska kunna veta om det finns förutsättningar för
              en bred socialförsäkringsreform, måste vi också veta att det finns
              en acceptans bakom det som ändå är de grundläggande principerna
              bakom. Det är inkomstbortfallsprincipen, standardtryggheten men
              också riskutjämningen.
            </seg>
            <seg n="e00ddf3a">
              Jag märker på Moderaternas inlägg i dagens debatt att de inte
              ställer upp bakom de principerna. Jag märker en svag nyans hos
              Kristdemokraterna och kanske Folkpartiet. Jag är stilla nyfiken
              på vad Centern framöver kommer att säga i detta.
            </seg>
          </u>
          <note type="speaker" n="ccbb6b77">
            Anf. 75 LINNÉA DARELL (fp) replik:
          </note>
          <u who="Q4944235" xml:id="i-efaa056137859711-2" n="1b1ca44c">
            <seg n="493642d3">
              Fru talman! Nej, Tomas Eneroth, Folkpartiet sviker inte vare
              sig den socialliberala ideologin eller vår grundsyn när det gäller
              inkomstförsäkringar vid sjukfrånvaro.
            </seg>
            <seg n="e493a0c3">
              Du säger här att kostnaderna sjunker stadigt. Det har varit en
              sänkning av kostnaderna. Det instämmer jag i. Men hur ser det
              ut nu? I den senaste prognosen från Försäkringskassan säger man
              i rubriken: Osäker prognos för sjukförsäkringen, nedgången bromsas
              något. Man justerar upp prognosen för kostnaderna för året. Det
              handlar inte bara om kostnader för takhöjningen. Den har man beräknat.
              Det handlar också om den osäkerhet som man nu känner.
            </seg>
            <seg n="19fd2b28">
              När det gäller kontrolldelarna, som jag nämnde i mitt anförande,
              vill vi se att det blir ordning och reda i socialförsäkringen
              och hur den hanteras innan vi går vidare. Ni har tillsatt en bidragsbrottsutredning
              som alldeles nyligen har lämnat sitt betänkande. Det är väl meningen
              att de förslagen ska bearbetas och omsättas i någon praktisk handling,
              antar jag.
            </seg>
            <seg n="84555676">
              Ni har tillsatt en delegation för åtgärder mot felaktiga utbetalningar
              från trygghetssystemen. Den delegationen har tid på sig fram till
              juni år 2008. Borde man inte vänta och se lite? Det tycker i varje
              fall vi.
            </seg>
            <seg n="9b91daa2">
              Det gäller också det som har diskuterats, rehabiliteringen. Du
              tog som exempel i ett annat perspektiv Anna Hedborgs utredning.
              Jag kan ta ett annat exempel från den utredningen. Det är många
              små goda skrifter som har kommit ut därifrån. En är Rehabilitering
              ett långt lidandes historia . Det tyder på att det finns åtskilligt
              mycket mer kvar att göra där.
            </seg>
            <seg n="5a3f1269">
              Det finns också åtskilligt mer kvar att göra när man tittar på
              hur sjukförsäkringen tillämpas. Eller tycker du att det är bra
              att vi har olika tillämpning i olika delar av landet? Är det bra
              att man kan använda sjukförsäkringen i stället för att skriva
              in sig som arbetslös? Tycker du att det är bra att det fortfarande
              händer att anställda i sina protester mot arbetsgivaren använder
              sjukskrivningen för att klara att vara hemma några dagar?
            </seg>
          </u>
          <note type="speaker" n="a4147249">
            Anf. 76 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-6" n="0ff6aeb1">
            <seg n="c95d43fb">
              Fru talman! Jag ska svara på det sista. Nej, jag tycker inte
              att det är bra att det är olika tillämpning av försäkringen här
              i landet. Det var därför jag ställde mig bakom att reformera Försäkringskassan
              så att det blev en gemensam myndighet i hela landet.
            </seg>
            <seg n="6032f4ad">
              Jag vill minnas att just Linnéa Darell i den debatten tyckte
              att vi gick lite för fort fram och borde ha väntat med att göra
              en gemensam myndighet ytterligare något år. Jag är tacksam att
              vi inte lyssnade på Folkpartiet i den debatten utan jäktade på
              med skapandet av en gemensam myndighet just för att få en lika
              tillämpning av försäkringen. Det är oerhört viktigt att vi gör
              detta.
            </seg>
            <seg n="e6bca331">
              Jag fick också svaren från Linnéa Darell. Delegationen mot fusk,
              och sedan var det någon liten sak till här, tycker Folkpartiet
              att det är viktigt att man genomför. Men min grundfråga är egentligen:
              Vad är det som är avgörande för att Folkpartiet ska kunna ställa
              sig bakom höjda tak, om man nu säger sig vilja genomföra det redan
              år 2008?
            </seg>
            <seg n="4a0ca632">
              Kan ni lista upp kraven så att vi kan se om det finns en möjlighet
              att kunna genomföra dem? Det kanske är så att det är flera partier
              som ser att detta är naturliga eller bra krav. Det är viktigt.
              Jag tror att väldigt många liberaler är väldigt oroliga över om
              Folkpartiet verkligen menar allvar med att höja taken i sjukförsäkringen.
            </seg>
            <seg n="37fc529f">
              I den skrift som TCO presenterade i dag är det en bjärt kontrast
              mellan det som Lars Leijonborg, Bo Könberg och andra sade för
              några år sedan och det som man säger i dag. Jag vill inte riktigt
              påstå att det ekonomiska läget i landet är så oerhört mycket sämre
              i dag än för några år sedan.
            </seg>
            <seg n="7b91bfaa">
              Det är snarare så att det nu finns ett reformutrymme att till
              exempel säkra legitimiteten i försäkringarna. Men Folkpartiet
              väljer annorlunda. Det är därför jag misstänker att man också
              sviker. Min grundfråga är: Varför vill Folkpartiet inte höja taken
              i sjukförsäkringen nu? Vilken lista vill man redovisa för att
              kunna ställa sig bakom en höjning av taken? Fram med listan!
            </seg>
          </u>
          <note type="speaker" n="4aa28c89">
            Anf. 77 LINNÉA DARELL (fp) replik:
          </note>
          <u who="Q4944235" xml:id="i-efaa056137859711-3" n="1b1ca44c">
            <seg n="64a4919d">
              Fru talman! Den listan finns i vår motion, och den nämnde jag
              också i mitt anförande. Det handlar om att få ordning kring rehabiliteringen.
              Det handlar om att få samordning.
            </seg>
            <seg n="3e1250d4">
              Ni införde under protest denna begränsade finansiella samordning,
              som det inte har blivit särskilt mycket av, trots att den har
              varit i gång i flera år nu. Ni avbröt den när den var i sin fungerande
              form. Det finns några exempel kvar som i dag kallas Sosam. De
              är nu på väg in i sista spåret. En del har valt att lämna den
              framgångsrika samordningen. Där hade man bland annat klarat rehabiliteringsfrågorna.
            </seg>
            <seg n="7f56d54b">
              Det handlar också, som jag sade tidigare här och i mitt förra
              replikskifte, om att få ordning och reda i hur försäkringen används.
              Jag tror faktiskt att vi är överens om det. Socialdemokraterna
              vill bara inte erkänna att man tycker att det är ett problem med
              att försäkringen ibland felutnyttjas.
            </seg>
            <seg n="98e85ae8">
              Om det inte är så att ni tycker det, varför tillsätter ni en
              utredning med till och med ett ganska grovt namn, Bidragsbrottsutredningen,
              och en delegation som ska se över hur systemen över huvud taget
              fungerar?
            </seg>
            <seg n="e6240d8a">
              Detta är mitt sista inlägg. När det gäller möjligheterna att
              få en socialförsäkringsutredning till stånd är det väl bekant
              att det är vi som har drivit den frågan. Efter många turer kring
              det och många diskussioner och frågor från Bo Könberg här i kammaren
              sade statsministern helt plötsligt: Jo, det skulle man tänka sig.
            </seg>
            <seg n="610d9ead">
              Sedan svek Socialdemokraterna i alla fall och tillsatte en enmansutredning.
              Vi utgår ifrån att det blir en socialförsäkringsutredning och
              att alla parter är intresserade, även om det nu skulle vara så
              att en del går in med lite olika förutsättningar. Men det ska
              finnas en diskussion om möjligheterna att jobba med en översyn.
            </seg>
            <seg n="f915b32a">
              Om ni skulle få fortsätta regera efter höstens val, göm er inte
              bakom att det skulle finnas delade meningar. Det är inte sant.
              Det går att föra en bred socialförsäkringsreform i hamn om viljan
              finns. Och vi kommer i regeringsställning att sätta i gång den
              ganska snabbt.
            </seg>
          </u>
          <note type="speaker" n="3396a466">
            Anf. 78 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-7" n="0ff6aeb1">
            <seg n="3740ba31">
              Fru talman! Nej, vi kommer inte att tveka att påbörja ett arbete
              med en socialförsäkringsreform. Men våra grundläggande krav gäller
              att det faktiskt handlar om ett system med en solidarisk omfördelning,
              med en inkomstbortfallsprincip och med en obligatorisk försäkring.
              Och jag noterar att man från ett annat parti i ett tidigare inlägg
              framförde att man inte längre ställer sig bakom dessa principer.
              Det tycker jag är en viktig grundförutsättning och därmed också
              förslagen om höjda tak i försäkringen.
            </seg>
            <seg n="e5e10f77">
              Att vi tillsätter en bidragsbrottsutredning handlar om att vi
              vill göra klart hur rättsläget är i fråga om bidragsbrott i stället
              för att det blir en allmänt slarvig debatt om fusk.
            </seg>
            <seg n="00154cc3">
              Jag måste ändå säga att jag blir störd, och jag möter väldigt
              många människor som är sjuka och som är förtidspensionerade och
              som känner sig kränkta över den debatt som ibland förs, inte bara
              här utan på andra ställen där man utpekas som enbart fuskare.
              Har man jobbat under ett hårt liv, har man slitit ut sig i armar
              och axlar, och har man inte någon möjlighet att återkomma i arbete
              ska försäkringen finnas där för en. Det är det som försäkringen
              är till för. Jag vill att vi värnar den grundläggande principen
              i stället för att insinuera att det ständigt skulle vara ett överutnyttjande.
            </seg>
            <seg n="7edf9ac5">
              Vi fick till slut en lång lista från Linnéa Darell. Och vi ska
              väl ta den till oss från socialdemokratisk sida och läsa den.
              Men jag är rädd att listan är så pass lång att det kommer att
              ta väldigt lång tid innan Folkpartiet kan ställa sig bakom höjda
              tak. Och det vore synd. Nu driver vi igenom det med Miljöpartiet
              och med Vänsterpartiet. Och 1,4 miljoner löntagare i det här landet
              är tacksamma för det, men också alla som ställer upp bakom att
              vi ska ha socialförsäkringar och trygghetssystem med bred legitimitet
              på svensk arbetsmarknad.
            </seg>
          </u>
          <note type="speaker" n="22263e25">
            Anf. 79 ULLA HOFFMANN (v) replik:
          </note>
          <u who="Q4954312" xml:id="i-fde88a00a79e6344-5" n="1d483d77">
            <seg n="60ebf556">
              Fru talman! Jag skulle vilja ställa en fråga till Tomas Eneroth
              om sjuk- och aktivitetsersättningen och taket i den. Tomas Eneroth
              sade i replikskiftet med Linnéa Darell att när människor inte
              har någon möjlighet att komma tillbaka till arbete ska socialförsäkringen
              finnas där för dem.
            </seg>
            <seg n="39ff4dce">
              En grupp människor som det gäller i allra högsta grad är de som
              har sjuk- och aktivitetsersättning, eller de som vi förut kallade
              förtidspensionärer. Jag kommer att fortsätta att kalla dem förtidspensionärer
              eftersom det känns enklare.
            </seg>
            <seg n="68821e1c">
              Vi vet att det är de som har de absolut hårdaste arbetsuppgifterna
              på arbetsmarknaden som förslits och som inte orkar och inte klarar
              av att arbeta längre. Bara var tionde metallare klarar av att
              jobba fram till pensionsåldern. Och genomsnittspensionsåldern
              för en LO-arbetare är 58 år. Då har han eller hon arbetat i 40
              år, lika länge som en akademiker förväntas jobba före pension,
              som jag sade tidigare.
            </seg>
            <seg n="7f84dc36">
              När vi talar generellt om socialförsäkringssystemen och höjningen
              av taket och så vidare låter det som om det bara handlar om sjukpenningen
              och föräldraförsäkringen. Men det handlar om sjukpenning, rehabiliteringspenning,
              havandeskapspenning, föräldrapenning, tillfällig föräldrapenning
              och närståendepenning. Men taket för antagandeinkomsten vid beräkning
              av förtidspension ska även fortsättningsvis vara sju och ett halvt
              basbelopp.
            </seg>
            <seg n="56ba2b56">
              Jag skulle vilja veta, Tomas Eneroth: Varför höjer vi inte generellt?
              Varför höjs inte detta tak?
            </seg>
          </u>
          <note type="speaker" n="60189e7b">
            Anf. 80 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-8" n="0ff6aeb1">
            <seg n="313adbbb">
              Fru talman! Jag tror att Ulla Hoffmann och jag här kan vara gemensamt
              engagerade i att få till stånd en sådan förändring framöver. Här
              finns ett utrymme för en framtida socialförsäkringsreform att
              ta tag i de grupper som lever på sjukersättning eller det som
              många kallar förtidspension och deras ekonomiska möjligheter.
              Jag tycker att det är viktigt att vi belyser det. Och jag vet
              att det ligger i Anna Hedborgs uppdrag att också göra detta. Det
              är därför som det är viktigt att vi snarare hittar förslag som
              förbättrar deras möjlighet att komma in på arbetsmarknaden eller,
              om det inte är möjligt, att få en dräglig ekonomisk ersättning.
              Det är en gemensam inriktning som jag tycker att man skulle kunna
              ha.
            </seg>
            <seg n="75ade673">
              Men jag tycker också att det är viktigt att man konstaterar att
              de politiska alternativ som vi har inför detta val handlar om
              att det är fyra andra partier, inte Ulla Hoffmanns, inte mitt
              och inte heller Miljöpartiet, som snarare vill göra kraftiga försämringar
              för just den grupp som vi talar om och som har sjuk- och aktivitetsersättning.
            </seg>
            <seg n="d3c653c5">
              Jag ska svara på Ulla Hoffmanns fråga. Ja, jag hoppas att vi
              kan hitta ett sådant utrymme framöver. Det är angeläget.
            </seg>
          </u>
          <note type="speaker" n="4e5c671e">
            Anf. 81 ULLA HOFFMANN (v) replik:
          </note>
          <u who="Q4954312" xml:id="i-fde88a00a79e6344-6" n="1d483d77">
            <seg n="2adef857">
              Fru talman! Det låter väldigt positivt, och jag blir väldigt
              glad över att Tomas Eneroth säger på det sättet. Men tyvärr vågar
              jag inte riktigt lita på det.
            </seg>
            <seg n="1a18016a">
              Det talas om att man ska ta tag i detta i en utredning, att risken
              finns och så vidare. Det finns en stor risk att det blir likadant
              som det blev med pensionssystemet. Jag känner mig inte trygg med
              den utredning som kommer att komma.
            </seg>
            <seg n="ef5972f9">
              I dag vet vi ju att det är kvinnor i offentlig sektor som är
              mest sjukskrivna. Vi diskuterade tidigare utmattningssyndrom,
              och det har också Tomas Eneroth tagit upp. Vi vet också att det
              är kvinnor som i stor utsträckning blir förtidspensionärer.
            </seg>
            <seg n="d3d3cca1">
              Det känns märkligt. Jag har fortfarande inte fått någon förklaring
              till att taket i sjuk- och aktivitetsersättningen inte höjs när
              vi höjer taken i alla andra försäkringar i socialförsäkringssystemet.
              Det sägs att det är en förhoppning att det ska kunna höjas framdeles.
            </seg>
            <seg n="021930bf">
              Vi avger ett löfte i vår reservation i betänkandet att vi kommer
              att fortsätta att driva den här frågan. Och jag är glad över att
              Tomas Eneroth säger att han också tänker göra det. Då gäller det
              bara att se till att få med sig resten av partiet i dessa frågor.
            </seg>
          </u>
          <note type="speaker" n="39ffdfdf">
            Anf. 82 TOMAS ENEROTH (s) replik:
          </note>
          <u who="Q5711551" xml:id="i-d336686e6fc3679e-9" n="0ff6aeb1">
            <seg n="0d35ea26">
              Fru talman! Nej, jag noterar att de som förhandlade om både budgeten
              och den här propositionen från Vänsterpartiets, Miljöpartiets
              och Socialdemokraternas sida var överens om de ekonomiska förutsättningarna
              för en reformering och föreslog en höjning av taken i sjuk- och
              föräldraförsäkringen.
            </seg>
            <seg n="0021b333">
              Sedan blir jag lite fundersam när jag hör att Ulla Hoffmann hävdar
              att hon inte vill att det ska bli samma problem, eller risk, som
              det var med pensionssystemet. Jag tillhör dem som ändå tycker
              att pensionssystemet faktiskt var ganska bra. Jag tillhör dem
              som tycker att vi faktiskt har en pensionsöverenskommelse som
              har en bred förankring i riksdagen och som dessutom ger inte minst
              kvinnor bättre ekonomiska möjligheter och bättre ekonomisk trygghet
              än det gamla ATP-systemet. Det har vi i utskottet vid ett flertal
              tillfällen kunnat påvisa, både hur det har gynnat inte minst ensamstående
              kvinnor som på detta sätt har fått en bättre ekonomisk situation
              och hur det har varit bra för hela pensionssystemet med den trygghet
              och stabilitet som vi faktiskt har sedan vi reformerade systemet.
            </seg>
            <seg n="70ebce33">
              Det är det som också ligger inom räckhåll när vi ser på socialförsäkringsreformen
              framöver. Och även om Ulla Hoffmann nu väljer att lämna riksdagen
              är det möjligt att man även som ledamot i fullmäktige i Tyresö
              har möjlighet att delta i något arbetsgruppsmöte om de kommande
              socialförsäkringarna. Jag önskar i varje fall Ulla Hoffmann lycka
              till med den kommunalpolitiska vardagen hemma i Tyresö.
            </seg>
          </u>
          <note type="speaker" n="98c8a809">
            Anf. 83 SOLVEIG HELLQUIST (fp):
          </note>
          <u who="Q4953475" xml:id="i-0acba6b29da7720d-0" n="71cf89b3">
            <seg n="a1bae215">
              Fru talman! Jag ska ägna mig åt socialförsäkringsutskottets betänkande
              16. Där framkommer det att Folkpartiet vill ha en utredning om
              alkoholrelaterad sjukskrivning. Vi och Centerpartiet har en gemensam
              reservation.
            </seg>
            <seg n="e8277ee2">
              Försäkringskassan bedömer att alkoholkonsumtionen kommer att
              öka, vilket kommer att motverka ansträngningarna att sänka de
              höga sjuktalen.
            </seg>
            <seg n="4a8432bc">
              Vid längre sjukskrivningar anser vi i Folkpartiet att det alltid
              bör undersökas om det finns en bakomliggande alkoholproblematik
              så att den enskilde får rätt hjälp. Här har naturligtvis hälso-
              och sjukvården och andra aktörer en viktig roll, men även Försäkringskassan
              bör uppmärksamma problemet.
            </seg>
            <seg n="ee95dec5">
              Nästan alla av oss har någon i bekantskapskretsen som har alkoholproblem.
              Men ofta tassar vi bara omkring detta problem eftersom det upplevs
              som så integritetskränkande och känsligt att röra vid det.
            </seg>
            <seg n="2ec480bc">
              Man räknar i dag med att 510 % av befolkningen har alkoholproblem.
              Svenskarna dricker i dag mer än vad de har gjort på hundra år.
              Många har lagt två dryckeskulturer på varandra. Vi har en tradition
              av berusningsdrickande, men vi har även fått mer kontinentala
              vanor som innebär att vi även dricker i veckorna.
            </seg>
            <seg n="e23da09c">
              Detta tillsammans med införselregler och annat har inneburit
              en större alkoholkonsumtion. Alkoholkonsumtionen tog framför allt
              fart 1996. Det var samma år som långtidssjukskrivningarna började
              öka markant. Vid ungefär samma tid kom också bag in box -vinet.
              Man kunde vid denna tidpunkt konstatera en kraftig ökning av alkoholkonsumtionen
              bland medelålders kvinnor. Det var också i denna grupp som långtidssjuksskrivningarna
              blev påtagliga.
            </seg>
            <seg n="f9ddb62b">
              En forskningsrapport från Helsingforss universitet 2005 visar
              att alkoholkonsumtionen inverkar på sjuktalen. En ökning av drickandet
              med en liter ren alkohol beräknas ge en ökad sjukfrånvaro på ca
              13 % hos den manliga befolkningen. Eftersom konsumtionen har ökat
              med närmare två liter per person sedan 1996 skulle det kunna betyda
              att alkoholen ligger bakom ungefär 25 % av den ökande sjukfrånvaron.
            </seg>
            <seg n="75cc68bf">
              Sambandet mellan alkohol och långtidssjukskrivning är lika starkt
              som mellan alkohol och våld, säger alkoholforskaren Håkan Leifman
              i tidningen Arbetsliv.
            </seg>
            <seg n="5d04488a">
              Marianne Upmark, även hon forskare, har i ett par undersökningar
              på 90-talet funnit tydliga samband mellan sjukskrivningar, förtidspensioneringar
              och alkoholkonsumtion. De visade att en tredjedel av alla långtidssjukskrivningar
              och förtidspensioneringar var alkoholrelaterade. Hon hade då systematiskt
              gått igenom ett stort antal sjukskrivningsfall med utlåtanden
              och journalanteckningar. Trots detta nämndes alkoholmissbruk som
              sjukskrivningsorsak endast i 1,5 % av fallen.
            </seg>
            <seg n="b8d12f00">
              Enligt Upmarks forskning är det styrkt att alkoholproblem är
              betydligt vanligare bland de långtidssjukskrivna. Att det skulle
              vara annorlunda i dag är inte sannolikt. Med en alkoholkonsumtion
              som är högre än på 100 år kan man tvärtom befara att antalet sjukskrivningar
              som är alkoholrelaterade har ökat. Som jag sade är det ovanligt
              att det här finns upptaget i journalerna. Upmark anför också att
              det knappast är troligt att långtidssjukskrivna skulle ha en lägre
              alkoholkonsumtion och mindre alkoholproblem än befolkningen i
              övrigt.
            </seg>
            <seg n="ab2bda72">
              I dag är debatten om orsaken till ökningen av långtidssjukskrivningarna
              ibland ganska diffus. Jag hörde Mona Jönsson prata om diffusa
              sjukdomar. Det beskrivs också i den här forskningen. Jag tycker
              att det är dags att söka olika förklaringar till den ökande ohälsan.
              Det är inte bara arbetslivet som ger ohälsa.
            </seg>
            <seg n="ddc2eae0">
              Missbruk eller riskbruk av alkohol är därför ett område som man
              inte kan blunda för om man menar allvar med att man vill göra
              någonting åt sjukskrivningarna. När Försäkringskassan ska göra
              sin bedömning för att kunna gå vidare borde det till exempel finnas
              en möjlighet att få information om läkaren misstänker alkoholproblem.
              Det kan räcka med ett kryss på en blankett.
            </seg>
            <seg n="59e84c16">
              Ser man på Försäkringskassans statistik beror en väldigt låg
              procent av alla nybeviljade förtidspensioner på alkoholmissbruk.
              Sunt förnuft säger att de egentligen är för få om man jämför med
              verkligheten.
            </seg>
            <seg n="1b5a1d68">
              Folkpartiet tycker att det är dags att lyfta fram problemet med
              den ökande alkoholanvändningen för att kunna förebygga, uppmärksamma
              missbruk och riskbruk och kunna ge långtidssjukskrivna rätt behandling.
              Vi kan inte längre gå som katten kring het gröt när det gäller
              alkoholens samband med långtidssjukskrivningarna. Jag tycker att
              vi måste ha mer forskning om detta. Vi måste få veta mer om sambandet.
            </seg>
            <seg n="284ca4bf">
              Jag ställer mig förstås bakom vår reservation men gör inget yrkade
              för att spara tid.
            </seg>
          </u>
          <note type="speaker" n="781de9d3">
            Anf. 84 ULLA HOFFMANN (v) replik:
          </note>
          <u who="Q4954312" xml:id="i-fde88a00a79e6344-7" n="1d483d77">
            <seg n="225d1cf5">
              Fru talman! Det som Solveig Hellquist sade är väldigt bra. Det
              är väl ingen som kan säga emot själva innehållet i anförandet
              eller tycka annorlunda. Frågan är bara om det är Försäkringskassan
              som ska ha det ansvaret eller om det är hälso- och sjukvården
              som ska ha ansvaret.
            </seg>
            <seg n="05519b0a">
              Solveig Hellquist säger att om läkaren misstänker alkoholism
              eller att någon konsumerar för mycket alkohol kan man sätta ett
              kryss på blanketten när man sjukskriver. Jag tycker att det är
              fel väg. Det vore bättre om läkaren tog hand om detta.
            </seg>
            <seg n="ae1868b0">
              Den grupp kvinnor som Mona Jönsson pratade om är kvinnor med
              utmattningssyndrom. Där finns de här diffusa symtomen som läkarna
              inte känner igen, förmodligen därför att det är kvinnor som har
              dem.
            </seg>
            <seg n="f99a4442">
              Jag håller också med om att man ska lyfta fram problemet med
              ökande alkoholintag och försöka att göra någonting åt det. Men
              jag undrar om det inte vore bättre att höja alkoholskatten, bevara
              Systembolaget, avskaffa lördagsöppet, minska införselkvoterna
              och sådana åtgärder.
            </seg>
          </u>
          <note type="speaker" n="55323717">
            Anf. 85 SOLVEIG HELLQUIST (fp) replik:
          </note>
          <u who="Q4953475" xml:id="i-0acba6b29da7720d-1" n="71cf89b3">
            <seg n="7acb19f1">
              Fru talman! Den här problematiken är ett faktum. Det finns siffror
              och statistik på en mängd olika områden som visar hur alkoholen
              flödar och påverkar alltifrån ungdomar till äldre kvinnor som
              har börjat dricka mer.
            </seg>
            <seg n="fb0e66de">
              Om vi pratar om vilken alkoholpolitik vi ska ha vill jag naturligtvis
              se till att man har andra införselregler så att det blir svårare
              att ta in alkohol. Tillgängligheten är naturligtvis ett problem.
            </seg>
            <seg n="fc1b1ac0">
              Men det är ganska många människor i vardagen som i ett stressat
              liv kan ta sig ett, två eller flera glas vin helt enkelt för att
              koppla av eller för att man inte tycker att livet är tillräckligt
              meningsfullt utan alkoholen. Vi har visserligen alldeles för lite
              forskning, men de här två forskarna som jag har pratat om ger
              ändå en signal om att man måste se det som en tänkbar orsak till
              att människor är långtidssjukskrivna.
            </seg>
            <seg n="6e25c98d">
              Det finns så många tabun kring alkohol i dag att man har svårt
              att ställa frågan. Därför tycker jag att det är självklart att
              en läkare ska fråga om alkoholvanorna. Men Försäkringskassan har
              ju också ett ansvar. De siffror som jag har angivit är på tok
              för låga när det gäller alkoholrelaterade sjukdomar. Jag menar
              att det inte bara är en aktör som bör agera utan flera, och även
              Försäkringskassan, för att kunna ge de här människorna den hjälp
              de faktiskt behöver.
            </seg>
          </u>
          <note type="speaker" n="fcc52986">
            Anf. 86 ULLA HOFFMANN (v) replik:
          </note>
          <u who="Q4954312" xml:id="i-fde88a00a79e6344-8" n="1d483d77">
            <seg n="d1edbf13">
              Fru talman! Jag håller fortfarande med om det mesta som Solveig
              Hellquist säger, men jag tycker fortfarande att det är fel ställe.
              Jag håller också med om att det finns många tabun kring alkoholintag.
              Jag tror också att läkarna faktiskt bangar, om jag får uttrycka
              det så, för att ställa frågor kring det därför att man inte riktigt
              kan hantera svaret. Vi får försöka lära oss att prata kring detta
              att människor kan dricka för mycket.
            </seg>
            <seg n="d5994593">
              Jag håller också med om att en del av långtidssjukskrivningarna
              beror på ett ökat alkoholintag. Men varför är det då inte hälso-
              och sjukvården som ska utreda orsakerna till att man rekommenderar
              en långtidssjukskrivning?
            </seg>
            <seg n="ac3d5654">
              Jag tror också på det omvända, som Solveig Hellquist har tagit
              upp, att det många gånger är så att långtidssjukskrivningen i
              sig kan leda till att man dricker för mycket just därför att man
              befinner sig i en situation som är ganska jobbig.
            </seg>
            <seg n="5daa7347">
              Jag tror att vi är väldigt eniga i synen på det här och att någonting
              måste göras. Men jag delar inte uppfattningen att detta är någonting
              som kan läggas över på Försäkringskassan, utan det är fortfarande
              hälso- och sjukvården som ska ha det ansvaret. Jag invänder inte
              emot det andra som Solveig Hellquist säger, utan det gäller just
              precis bara var ansvaret ska ligga någonstans.
            </seg>
          </u>
          <note type="speaker" n="f2050240">
            Anf. 87 SOLVEIG HELLQUIST (fp) replik:
          </note>
          <u who="Q4953475" xml:id="i-0acba6b29da7720d-2" n="71cf89b3">
            <seg n="9c4acd44">
              Fru talman! Jag är glad att Ulla Hoffmann håller med mig på så
              många punkter. Det är självklart väldigt bra om läkarna vågar
              ställa frågor till sina patienter. Men Försäkringskassan ska ju
              ändå pröva sjukskrivningarna, och därför kan man signalera. Jag
              tycker att det som Ulla Hoffmann säger ger lite uttryck för tabu.
            </seg>
            <seg n="b77ed045">
              Om man skulle börja misstänka att långtidssjukskrivna hade vitaminbrist
              eller järnbrist skulle ingen tycka att det på något sätt var kränkande
              om man frågade om kosten eller något sådant. Det är just att det
              handlar om alkohol som gör att det blir så oerhört svårt. Om jag
              röker kan jag säga att jag ska försöka sluta röka men att jag
              misslyckats och återfallit. Det finns enormt många värderingar
              kring alkoholen som man ofta har problem med i dag. Jag tycker
              att det är dags att vi gör upp med den synen så att vi kan ge
              människor det stöd de behöver och kan prata öppet om detta.
            </seg>
          </u>
          <note type="speaker" n="a6814b49">
            Anf. 88 MIKAEL ODENBERG (m):
          </note>
          <u who="Q719015" xml:id="i-163221967c88b50d-0" n="8e1862db">
            <seg n="a8fd96dc">
              Fru talman! Jag begärde ordet när socialförsäkringsutskottets
              ordförande Tomas Eneroth svingade sig upp på de höga principiella
              höjderna. Han svingade sig så högt upp att han glömde bort att
              politik handlar om att prioritera.
            </seg>
            <seg n="c54eccb1">
              I ett läge när vi behöver få fler människor i arbete och när
              det finns stora revor i välfärden väljer alliansen att prioritera
              viktiga välfärdstjänster, satsa på skola, på vårdgaranti och på
              åtgärder för att förbättra rättsväsendet, medan Socialdemokraterna
              väljer att krama de statliga bidragssystemen. Det blir väldigt
              tydligt i det här ärendet.
            </seg>
            <seg n="446f584d">
              I ett läge när vi behöver bli fler som arbetar väljer vi att
              lägga fram förslag om kraftiga skattesänkningar särskilt för låg-
              och medelinkomsttagare som väljer att arbeta, medan Socialdemokraterna
              väljer att gå till val på mer ersättning till höginkomsttagare
              som inte arbetar.
            </seg>
            <seg n="1b5924b8">
              Sedan försökte Tomas Eneroth få det här att låta som en jättestor
              principfråga. Det är väldigt principfast plötsligt att ha 80 %
              ersättningsnivå upp till 33 000 kr i månadslön. Jag vill erinra
              om att ett inkomsttak på sju och ett halvt basbelopp har vi nu
              haft i 32 år. Sedan 1974 har det varit väldigt principfast att
              ha ett tak på sju och ett halvt basbelopp. Nu plötsligt sex månader
              före valet kräver principen tio basbelopp. Det är klart att de
              medlemsgrupper i TCO och Saco som har en månadslön på 28 00033
              000 blir nöjda och glada över detta. Men det är inte fråga om
              principer, utan det är fråga om kameralt valfläsk. På den punkten
              finns det ingen anledning att hymla. Det är en prioritering att
              lägga pengarna där i stället för att lägga pengarna på att lära
              våra elever att lära sig att läsa i grundskolan.
            </seg>
            <seg n="06e12f1e">
              Sedan hade Tomas Eneroth något slags läxförhör också. Han skulle
              klarlägga förutsättningarna för en socialförsäkringsreform. Jag
              vill bara informera kammaren om att de fyra allianspartierna redan
              för ett år sedan i den gemensamma borgerliga reservationen med
              anledning av finansutskottets betänkande om 2005 års vårproposition
              angav ett grundläggande gemensamt synsätt på det svenska socialförsäkringssystemet,
              hur förändringsriktningen bör se ut på längre sikt och hur vi
              bör skapa en ökad försäkringsmässighet i socialförsäkringssystemen.
              Direktiv för en sådan utredning kommer vi att jobba fram.
            </seg>
          </u>
          <note n="81fb4a3d">
            Överläggningen var härmed avslutad.
          </note>
          <note n="586a4a73">
            12 § En ny lag om lägenhetsregister
          </note>
          <note n="d81b6a1a">
            Föredrogs
          </note>
          <note type="speaker" n="33e2f289">
            Anf. 89 AGNETA RINGMAN (s):
          </note>
          <u who="Q4693168" xml:id="i-166ed6de96c4f32e-0" n="5217f2a1" next="i-835bd7ed4e9e5efe-0">
            <seg n="d0db3b6c">
              Fru talman! Jag ska ge en kort introduktion till förslaget till
              en ny lag om lägenhetsregister. Ett sådant här register gör det
              möjligt att folkbokföra på en lägenhet. Enligt förslaget ska alla
              bostadslägenheter ha en entré med en så kallad belägenhetsadress.
              Varje lägenhet i flerbostadshus ska få ett lägenhetsnummer som
              registreras i ett lägenhetsregister. På det här sättet kan varje
              bostadslägenhet identifieras, och man kan också få fram en registerbaserad
              hushålls- och bostadsstatistik.
            </seg>
            <seg n="d50ab82f">
              Varför är detta så viktigt? Jo, en sådan här statistik är av
              stor betydelse för planering och utvärdering av bostadsbeståndet
              men också viktig i forskningssyfte. Dessutom finns det ett förslag
              om en tvingande lagstiftning inom EU, och enligt det förslaget
              kommer genomförandet av folk- och bostadsräkning att bli tvingande
              för medlemsländerna för första gången år 2011 för att därefter
              återkomma vart tionde år.
            </seg>
          </u>
          <note n="96ebc7b3">
            Finansutskottet föreslår nu att tidpunkten för ikraftträdandet
            av den nya lagen bestäms till den 1 juli år 2006. Fyra motioner
            har inkommit, och i betänkandet finns två reservationer, en gemensam
            från de borgerliga partierna och en från Vänsterpartiet.
          </note>
          <u who="Q4693168" xml:id="i-835bd7ed4e9e5efe-0" n="5217f2a1" prev="i-166ed6de96c4f32e-0">
            <seg n="7098dbfa">
              Med detta, fru talman, överlämnar jag ärendet för debatt.
            </seg>
          </u>
          <note type="speaker" n="c14729d0">
            Anf. 90 MIKAEL ODENBERG (m):
          </note>
          <u who="Q719015" xml:id="i-163221967c88b50d-1" n="8e1862db">
            <seg n="56a3b6ea">
              Fru talman! Jag ska inte ta i anspråk de åtta minuter som jag
              står upptagen med på talarlistan. Jag har debatterat lägenhetsregister
              förr i kammaren. Jag minns faktiskt den debatten. Det var under
              perioden 19911994, och motdebattören var Bert Karlsson från Ny
              demokrati. Han drev kraftfullt och envetet kravet på ett lägenhetsregister.
              Men nu är det Agneta Ringman och Sonia Karlsson som är vår tids
              Bert Karlsson. Det är Socialdemokraterna som är vår tids Ny demokrati
              och som genom den här propositionen ska genomföra det lägenhetsregister
              vars förträfflighet Bert Karlsson inte lyckades övertyga kammaren
              om.
            </seg>
            <seg n="2e2673f6">
              Den här propositionen innebär att alla landets bostadslägenheter
              ska registreras i ett statligt register. Den uttalade avsikten
              bakom är också att vi sedan ska kunna föra in uppgifterna i folkbokföringen.
              I realiteten kommer det att innebära att vi i praktiken kan registrera
              medborgarna ned på lägenhetsnivå. Det är ett förslag som vi redan
              tidigare och alltjämt vidhåller är utomordentligt tveksamt ifrån
              integritetssynpunkt.
            </seg>
            <seg n="d02bd512">
              Bakgrunden till förslaget är i och för sig hedersam. Det handlar
              om att säkerställa att vi har ett bra statistikunderlag när det
              gäller befolkning, boende och annat som är viktigt för att samhällsplaneringen
              ska kunna fungera. Traditionellt har vi inhämtat de här uppgifterna
              genom att tillfråga våra medborgare i folk- och bostadsräkningarna.
              Det där har i och för sig inte varit någon okontroversiell process
              utan har vållat mycket opposition. Men bakom den här propositionen
              ligger tanken att vi inte längre ska tillfråga medborgarna om
              deras angelägenheter, boende, familjesammansättning och annat,
              utan vi ska i stället se till att vi har ett så heltäckande register
              över medborgarna att myndigheterna kan hämta in uppgifterna på
              egen hand.
            </seg>
            <seg n="ae458f4c">
              Det blir säkert billigare, och det är säkert effektivt. Men det
              är inte särskilt tilltalande ur integritetssynpunkt.
            </seg>
            <seg n="b22583f3">
              Jag vet att det är många moderater som har kritiserat de traditionella
              folk- och bostadsräkningarna med alla sina detaljfrågor. Jag tycker
              ändå att det finns anledning att titta på hur andra myndigheter
              har lyckats ianspråkta modern teknik och på det viset underlätta
              medborgarnas uppgiftsinlämning. Skattemyndigheten är det mest
              näraliggande exemplet. Deklarationsförfarandet förenklas och förbilligas
              nu år från år genom att Skatteverket ligger på framkant, ser till
              att ianspråkta ny teknik. Jag är fullständigt övertygad om att
              det skulle vara möjligt att genomföra traditionella folk- och
              bostadsräkningar med utnyttjande av modern teknik på ett sätt
              som blev effektivt och billigt och där det även i framtiden blir
              så att man inte detaljregistrerar medborgarna utan samlar in den
              informationen efter hörande och delaktighet av den enskilde och
              med den enskilde medborgarens samtycke.
            </seg>
            <seg n="fef35160">
              Det går man nu ifrån, och det är grunden för att de fyra allianspartierna
              yrkar avslag på regeringens proposition. För oss är alltjämt integritetsfrågorna
              levande.
            </seg>
            <seg n="da6a3967">
              Jag vill också uttrycka de farhågor som vi naturligtvis har för
              att ett sådant register i förlängningen kommer att vidgas. Vi
              har redan innan trycksvärtan har torkat på propositionen propåer
              från olika myndigheter som vill att fler uppgifter ska inhämtas
              och läggas in i registren. Det är lätt att se till exempel att
              kraven på beskattning av enskilda bostadsrättslägenheter på nytt
              kommer att se dagens ljus när man öppnar den möjlighet som en
              detaljerad registrering av medborgarna ned på en enskild lägenhet
              de facto innebär.
            </seg>
            <seg n="b25a860d">
              Jag ber med detta, fru talman, att få yrka bifall till den reservation
              som Moderaterna, Folkpartiet, Kristdemokraterna och Centerpartiet
              gemensamt har avgivit i finansutskottet.
            </seg>
          </u>
          <note type="speaker" n="6fa22f49">
            Anf. 91 GUNNAR NORDMARK (fp):
          </note>
          <u who="Q5619098" xml:id="i-dee5012a8a1c36d1-0" n="5a34ece4">
            <seg n="15ebdb11">
              Fru talman! Det finns många och goda skäl till att ha en fungerande
              folk- och bostadsstatistik. De flesta länder genomför regelbundet
              folk- och bostadsräkningar. Från FN och EU, som det har nämnts
              tidigare här, finns det rekommendationer om att dessa bör göras
              minst vart tionde år. Och det finns, som Agneta Ringman nämnde
              i sitt inledningsanförande, planer på att ha en tvingande lagstiftning
              inom EU på detta område, alltså när det gäller att ha en folk-
              och bostadsräkning.
            </seg>
            <seg n="7a0028ff">
              Mikael Odenberg har varit inne på behovet av att ha riktiga underlag
              när det gäller uppföljning och planering av bostadsbestånd och
              den infrastruktur som är förknippad med bostäder. Det kan också
              vara viktigt att lyfta fram behovet av forskning på det här området,
              en forskning som på många sätt kan vara nyttig när det gäller
              att ha en tillförlitlig och väl fungerande statistik.
            </seg>
            <seg n="292f5ada">
              Samtidigt vet vi att såväl enskilda som opinionsbildare tidigare
              har uppfattat folk- och bostadsräkningen och olika förslag om
              förändringar av denna som integritetskränkande i större eller
              mindre utsträckning. Det gäller även det förslag som nu finns
              i förslaget om en ny lag om lägenhetsregister om att man ska registreras
              på lägenhet i framtiden.
            </seg>
            <seg n="c5ea28f4">
              Flera remissinstanser och intresseorganisationer har framfört
              den här kritiken. Jag läser: Det innebär ytterligare en pålaga
              för fastighetsägarna som tvingas lämna mycket omfattande uppgifter,
              både om lägenhetens egenskaper och om dem som bor i lägenheten.
              Vi anser att lägenhetsregistret innebär ett intrång i våra hyresgästers
              integritet. Det kommer med stor sannolikhet att användas som kontroll
              och insyn från olika myndigheters sida. Det känns obehagligt att
              våra medlemmar tvingas medverka i detta.
            </seg>
            <seg n="08aee3ef">
              Så säger Per-Åke Eriksson, vd för Fastighetsägarna.
            </seg>
            <seg n="294875bf">
              Även om det inte finns sådana avsikter i dag öppnar ett lägenhetsregister
              av den här karaktären, där alla lägenheter numreras och där en
              framtida folkbokföring ska ske på just de lägenhetsnumren, en
              möjlighet att samla in uppgifter eller att utnyttja folkbokföringen
              på andra sätt som är djupt integritetskränkande. Mikael Odenberg
              var inne på en del av detta i sitt anförande.
            </seg>
            <seg n="6c2384eb">
              Blotta förekomsten av ett omfattande register som omfattar enskilda
              personer folkbokförda i riket öppnar för olika intressen att använda
              registret för mer eller mindre goda syften. Förekomsten av ett
              sådant register kommer alltid att utgöra en frestelse för makthavare
              att komma till rätta med vad man uppfattar som problematiskt eller
              farligt och som man vill göra något åt.
            </seg>
            <seg n="aaa99a73">
              Ett exempel på detta är en annan reservation i detta betänkande.
              Det är vänsterpartireservationen, som har ett mycket vällovligt
              syfte, nämligen att komma åt svarthandel och skenbyten av hyresrätter.
              Jag håller med v om att det är viktigt att komma åt detta, men
              reservationen är också ett symtom på att omfattande personregister
              alltid frestar makthavare att använda dem.
            </seg>
            <seg n="aa191f97">
              Jag tycker också att det kan vara viktigt att komma ihåg att
              vi inte bara skriver lagar för oss själva och den tid vi lever
              i. Särskilt i vår världsdel borde vi vara medvetna om att styrande
              i länder som värnar demokrati och mänskliga fri- och rättigheter
              snabbt kan ersättas av regimer med helt andra och förfärliga värderingar.
              Därför är det viktigt när vi i den här kammaren fattar beslut
              att vi värnar den personliga integriteten, mänskliga fri- och
              rättigheter och demokrati, att vi när vi stiftar lagar som förser
              våra myndigheter med verktyg tänker över att de inte ska kunna
              användas för att inkräkta på den personliga friheten och integriteten
              eller användas för att beskära den på något annat sätt.
            </seg>
            <seg n="c67b50e7">
              Det är viktigt att svenska medborgare känner förtroende för och
              litar på riksdag och myndigheter, att de inte uppfattas som integritetskränkande.
              Förslaget om en ny lag om lägenhetsregister och ny folkbokföring
              baserad på detta register går ett steg i en annan riktning.
            </seg>
            <seg n="94e54ef4">
              Folkpartiet har, som jag nämnde inledningsvis, förståelse för
              de motiv som ligger bakom propositionen. Vi tror dock att det
              går att lösa de saker man vill lösa på andra sätt, som är mindre
              integritetskränkande, till exempel genom ett generellt bostadsregister
              som man kompletterar med undersökningar som anpassas för de speciella
              ändamål man har. Det sänker detaljgraden i det föreslagna registret.
              Men det är också viktigt när det gäller ett sådant register att
              man för en mer långtgående diskussion än vad som har gjorts här
              om hur långt myndigheternas insyn ska sträckas och hur man tillräckligt
              skyddar den enskildes integritet.
            </seg>
            <seg n="499f4fea">
              Avslutningsvis: Kostnaderna för inrättande av ett lägenhetsregister
              innebär enligt Fastighetsägarförbundet mellan 50 och 300 kr per
              lägenhet, en kostnad som ytterst betalas av hyresgästerna. Det
              lägger även på nya uppgifter och uppgifter, som ni hörde i utdraget
              tidigare, som man ogärna tar på sig från landets hyresvärdar.
              Även kommunerna, med de nya uppgifter de får, kan förväntas få
              ökade kostnader. Det är kostnader som man inte kompenseras för.
            </seg>
          </u>
          <note n="5e074ee7">
            Mot bakgrund av detta yrkar jag bifall till reservation 1 och
            därmed också avslag på förslaget i betänkandet.
          </note>
          <note type="speaker" n="99ee0768">
            Anf. 92 SIV HOLMA (v):
          </note>
          <u who="Q4609260" xml:id="i-63ee406c8619daff-0" n="481a136e">
            <seg n="06570730">
              Fru talman! Jag yrkar bifall till reservation 2, kontroll av
              den svarta handeln med hyresrätter. I den reservationen säger
              Vänsterpartiet att vi i huvudsak ser positivt på förslaget om
              en ny lag om lägenhetsregister. Ett väl utvecklat sådant kan fylla
              en del av de luckor som uppstått på grund av att det inte har
              genomförts någon folk- och bostadsräkning sedan 1990. Men vi skulle
              också vilja att registreringsändamålet utvidgades i förhållande
              till det nu liggande förslaget i syfte att bekämpa svarthandel
              och skenbyten med hyreslägenheter. Vi ser möjligheterna i att
              kunna göra lägenhetsregistret till ett kraftfullt verktyg att
              komma åt de kriminella lägenhetsaffärerna om möjligheter ges att
              kontrollera olagliga överlåtelser av hyreskontrakt. Det kan ske
              genom att hyresvärd eller hyresnämnd skulle kunna söka historiskt
              i ett register för att se om vissa lägenheter ofta förekommer
              i byteskedjor.
            </seg>
            <seg n="07f0c177">
              Fru talman! Vänsterpartiet har under flera år motionerat till
              riksdagen för att regeringen ska se över möjligheterna att använda
              kommande lägenhetsregister till att bekämpa svarthandel och skenbyten
              av lägenheter. I sitt svar delar utskottet vår uppfattning om
              behovet att vidta åtgärder mot svarthandel men menar att ett lägenhetsregister
              i sig inte möjliggör att sådana analyser görs, utan det måste
              kombineras med andra åtgärder.
            </seg>
            <seg n="ed978271">
              Det var det som Vänsterpartiet ville att regeringen skulle utreda.
              Visst kan man säga generellt att om man bygger bort bristen på
              lägenheter försvinner en grundläggande förutsättning för de svarta
              lägenhetsaffärerna. Men vi anser att det behöver göras något nu.
            </seg>
            <seg n="0c1b8aad">
              Vidare anges att lagtexten begränsar ändamålet med lägenhetsregistret.
              Ändamålsbestämningen blir avgörande för vad lägenhetsregistret
              ska användas till. Att utvidga ändamålet till att omfatta kontroll
              av svarthandel anser majoriteten i utskottet inte vara lämpligt
              ur integritetssynpunkt.
            </seg>
            <seg n="a5d4e95e">
              Vi förstår inte denna rädsla. Det som vi föreslår är att hyresvärd
              eller hyresnämnd i ett register skulle kunna se om en lägenhet
              ofta varit föremål för byten. Det är ett ganska försumbart integritetsingrepp,
              som också kräver en lagstiftning. Därmed tycker vi att de farhågor
              som bland annat föregående talare talat om är överdrivna.
            </seg>
            <seg n="8adf59ba">
              Att sedan kombinera detta vid behov med andra register är väl
              något som man också skulle kunna acceptera i syfte att bekämpa
              kriminalitet som svarthandel med hyresrätter.
            </seg>
            <seg n="6b0d6adf">
              Fru talman! Eftersom Vänsterpartiet anser att den nya lagen om
              ett lägenhetsregister är bättre än ingen alls har Vänsterpartiet
              nöjt sig med att i ett särskilt yttrande beskriva vår syn på behovet
              av fler uppgifter i lägenhetsregistret. Vi beklagar att vi inte
              fått vare sig majoriteten eller regeringen bakom oss i att ta
              med fler typer av uppgifter som skulle vara av stort värde för
              samhällsplaneringen och bostadspolitiken.
            </seg>
            <seg n="07b90f6e">
              Behovet av ett utökat innehåll i registret har också understrukits
              av flera remissinstanser. Det gäller i första hand uppgifter om
              hiss, våningsplan, värme- och ventilationssystem samt upplåtelseform.
            </seg>
            <seg n="ef597df2">
              De motiv som regeringen redovisat tycker inte vi är tillräckliga.
              Vi anser dock att det i detta läge ändå kan vara rimligt, för
              att få denna lag om ett lägenhetsregister, att avvakta resultatet
              av det uppdrag som regeringen avser att ge till Statistiska centralbyrån
              och Lantmäteriverket att undersöka möjligheten att få fram uppgifter
              om hiss. När det gäller uppgifter om värme- och ventilationssystem
              anser vi det rimligt att invänta och se vilka effekterna blir
              av det nya EG-direktivet om byggnaders energiprestanda.
            </seg>
          </u>
          <note type="speaker" n="9805cd4e">
            Anf. 93 GUNNAR NORDMARK (fp) replik:
          </note>
          <u who="Q5619098" xml:id="i-dee5012a8a1c36d1-1" n="5a34ece4">
            <seg n="4179acba">
              Fru talman! Jag har bara en kort fråga till Siv Holma. Kan Siv
              Holma ändå inte se det som ett problem att det räcker att det
              kommer förslag om ett lägenhetsregister på folkbokföring så finns
              det genast några som kommer fram till ett mer utvidgat användande
              av detta? Som jag sade har man i och för sig motiverat detta med
              att den sak man vill åstadkomma är god, men den öppnar ju också
              för att detta register som var tänkt att användas för folk- och
              bostadsräkning, för att få pålitlig statistik i samhällsplaneringen
              och för att kunna genomföra viss forskning plötsligt ska användas
              för andra syften.
            </seg>
            <seg n="4f88add9">
              Det är ju det som har varit vår invändning mot detta: Den här
              typen av väldigt omfattande register öppnar mycket snabbt en frestelse
              för makthavare och myndigheter att använda registren till annat
              än vad de egentligen var avsedda för.
            </seg>
          </u>
          <note type="speaker" n="fdc172f8">
            Anf. 94 SIV HOLMA (v) replik:
          </note>
          <u who="Q4609260" xml:id="i-63ee406c8619daff-1" n="481a136e">
            <seg n="1e112c1f">
              Fru talman! Det finns all anledning att pröva integritetsaspekter
              när det gäller statistik. Det gör vi också. Vi har kommit fram
              till att vi i de förslag vi har kommit med har beaktat integritetsaspekten.
              Vi tycker också att de förändringar som vi föreslår inte är speciellt
              stora och inte medför speciellt stora ingrepp i integriteten.
            </seg>
            <seg n="0f88b5b7">
              Det är alltid en balansgång när man ska bekämpa kriminalitet.
              Ska man bekämpa kriminalitet får man också göra denna balansgång.
              I detta finns det ett integritetsperspektiv som man måste ta hänsyn
              till, och det gör vi.
            </seg>
            <seg n="4126a7ad">
              Som jag sade i mitt anförande krävs det ju också en lagstiftning,
              och det tycker vi är ett tillräckligt skydd för att motverka det
              som Folkpartiet, Moderaterna, Kristdemokraterna och Centerpartiet
              är rädda för.
            </seg>
          </u>
          <note type="speaker" n="c69d977b">
            Anf. 95 GUNNAR NORDMARK (fp) replik:
          </note>
          <u who="Q5619098" xml:id="i-dee5012a8a1c36d1-2" n="5a34ece4">
            <seg n="361991af">
              Fru talman! Jag tycker ändå att man kan återvända till det som
              på något sätt var min huvudfråga. Direkt, innan bläcket knappt
              ens hunnit torka på regeringens proposition, kommer det nya förslag
              om hur man ska kunna utnyttja detta register. Vi har också sett
              gott om exempel på att man efter ett tag har kommit på hur denna
              typ av mycket omfattande personregister kan användas till andra
              saker, och det är detta än en gång som gör att vi känner sådan
              tveksamhet inför det.
            </seg>
            <seg n="3f929440">
              Möjligheterna att använda ett register där vi är folkbokförda
              ned på exakt lägenhet till en rad andra uppgifter än det från
              början var avsett för tycker vi är rätt förskräckande. Det är
              också bakgrunden till att vi har varit negativa till detta. Jag
              undrar om Siv Holma kan se någon poäng i detta resonemang.
            </seg>
          </u>
          <note type="speaker" n="68e212ea">
            Anf. 96 SIV HOLMA (v) replik:
          </note>
          <u who="Q4609260" xml:id="i-63ee406c8619daff-2" n="481a136e">
            <seg n="93c7f8f2">
              Fru talman! Jag redogjorde ordentligt för de aspekter vi har
              beaktat när vi har gjort dessa bedömningar.
            </seg>
            <seg n="70451d61">
              Detta register är alltså ett lägenhetsrelaterat register, och
              det är väldigt begränsade uppgifter som man tar fram i det förslag
              som finns. Vi har gjort bedömningen att vi inte ser de faror med
              att göra de här smärre förändringarna som Folkpartiet har gett
              uttryck för att de finns. Efter vad jag har förstått av era anföranden
              förstod ni ju syftena, vad vi ville åstadkomma, och det var ganska
              små förändringar som dessa förslag innehöll.
            </seg>
            <seg n="dad25f89">
              När ni dessutom säger att det här sker innan bläcket har hunnit
              torka vill jag säga att detta är förslag som vi har haft väldigt
              länge, innan den här nya lagen kom på pränt. Detta är alltså ingenting
              nytt från Vänsterpartiets sida, utan det har vi drivit i väldigt
              många år.
            </seg>
          </u>
          <note type="speaker" n="c7718ce5">
            Anf. 97 SONIA KARLSSON (s):
          </note>
          <u who="Q4958180" xml:id="i-55a69ef94ac15fff-0" n="9aabe893">
            <seg n="5bca6818">
              Fru talman! Först har jag en invändning mot Mikael Odenbergs
              inledning. Jag skulle vilja säga att det var Mikael Odenberg och
              den borgerliga regeringen som samarbetade med Bert Karlsson och
              Ny demokrati mellan 1991 och 1994. Så var det, Mikael Odenberg.
            </seg>
            <seg n="d7351707">
              Fru talman! Riksdagen beslutade 1995 att nästa folk- och bostadsräkning
              skulle vara helt registerbaserad och genomföras 2000 samt att
              den skulle föregås av en försöksverksamhet. Syftet var att undersöka
              möjligheterna att bygga upp ett lägenhetsregister, införa folkbokföring
              på lägenhet, kontrollera statistikkvaliteten och precisera kostnaderna
              för en riksuppläggning. Försöksverksamheten, som genomfördes i
              Gävle kommun och i Högalids församling i Helsingfors, visade på
              brister i uppläggningen. Detta gjorde att ytterligare utredningsarbete
              genomfördes.
            </seg>
            <seg n="897a5a10">
              Vi kan nu se tillbaka på ett mångårigt utredningsarbete, som
              bland annat har inneburit att uppgiftslämnarbördan har reducerats
              och att intrånget i den personliga integriteten har minimerats.
              När man lyssnar på både Mikael Odenberg och Gunnar Nordmark kan
              man tro att det inte har hänt något på de här tio åren, men det
              är ju det som det har gjort. Ni har inte läst på. Ni läste på
              för tio år sedan, och sedan har ni inte följt med i alla de utredningar
              som har varit.
            </seg>
            <seg n="bfe092bf">
              Allt detta gör att vi i dag har att behandla en ny lag om lägenhetsregister
              som föreslås träda i kraft den 1 juli 2006. Precis som sagts tidigare
              gör lägenhetsregistret det möjligt att folkbokföra på lägenhet,
              vilket i sin tur är en förutsättning för att få fram registerbaserad
              hushålls- och bostadsstatistik. Inga personuppgifter kommer dock
              att finnas i lägenhetsregistret.
            </seg>
            <seg n="b768a046">
              En majoritet av befolkningen, ca 60 %, är i dag folkbokförd på
              fastigheter med endast en bostad och är därmed i praktiken redan
              folkbokförd på lägenhet, nämligen en villa, eget hem eller motsvarande.
              Min fråga till Mikael Odenberg blir då: När 60 % av befolkningen
              redan är folkbokförd på det här sättet, vad är skillnaden i integritet
              för de 40 % som bor i lägenhet?
            </seg>
            <seg n="34655567">
              Sedan har jag aldrig hört någon som tänker köpa villa säga: Jag
              vill inte köpa den här villan för då hamnar jag i fastighetsregistret
              och det är besvärligt. Inte någon gång har jag hört det, inte
              heller i debatten.
            </seg>
            <seg n="cde551f8">
              Regler om att folkbokföring på lägenhet ska omfatta hela befolkningen
              skulle således innebära att de 40 % av befolkningen som i dag
              bor i flerbostadshus också kommer att räknas in i det befintliga
              där det redan finns 60 %.
            </seg>
            <seg n="61f94b18">
              Bostadsutskottet har särskilt framhållit att bristen på aktuella
              statistiska uppgifter avseende bostäder och hushåll under en längre
              tid har utgjort ett stort problem i samband med överväganden om
              bostadsförsörjningen, den fysiska samhällsplaneringen och bostadspolitiken
              i vid bemärkelse, varför utskottet ser mycket positivt på att
              ett första steg i framställningen av en aktuell hushålls- och
              bostadsstatistik nu kan tas.
            </seg>
            <seg n="60bac15d">
              Det nya förslaget innebär dessutom stora besparingar på sikt
              jämfört med traditionell folk- och bostadsräkning. Statens investeringskostnader
              för den föreslagna modellen beräknas i propositionen till 284
              miljoner kronor. Därutöver tillkommer för staten ca 26 miljoner
              kronor per år för ajourhållning av registret. Detta kan jämföras
              med traditionell folk- och bostadsräkning enligt den modell som
              genomfördes 1990, som i dagens penningvärde skulle kosta ca 400
              miljoner kronor. Fram till 1990 genomförde Sverige denna typ av
              undersökningar vart femte år. Vid övergång till en registerbaserad
              hushålls- och bostadsstatistik bortfaller stora kostnader som
              kommunerna tidigare har haft i samband med traditionell folk-
              och bostadsräkning. I stället tar staten nu ett ökat kostnadsansvar
              i förhållande till kommunerna. Det är en betydande skillnad mot
              vad kommunerna tidigare fick betala när vi hade folk- och bostadsräkningarna
              mot vad dagens förslag innebär.
            </seg>
            <seg n="be9a5ea3">
              De borgerliga hävdar i en fyrpartireservation att det måste utredas
              ytterligare alternativ och föreslår därför avslag på propositionen.
            </seg>
            <seg n="2ca7572f">
              Fru talman! Jag vågar säga att förslaget om lägenhetsregistret
              är så väl utrett att till och med den borgerliga högeralliansen
              borde kunna tillstå detta.
            </seg>
            <seg n="c55ab8dd">
              Behovet av aktuell hushålls- och bostadsstatistik är stort såväl
              inom den statliga förvaltningen som inom kommunerna och forskningen.
              Det har ni själva, särskilt Gunnar Nordmark, sagt. Bristen på
              kunskap om hushålls- och bostadsförhållanden gör att underlagen
              för viktiga och för framtiden avgörande beslut blir bristfälliga
              och mindre tillförlitliga. Det gäller även de beslut som vi fattar
              i Sveriges riksdag. Vi har 16 år gammal statistik som underlag.
            </seg>
            <seg n="22f9ee5a">
              Internationellt framstår Sverige i dag som ett undantag i fråga
              om hushålls- och bostadsstatistik. Det sade också Gunnar Nordmark.
              FN rekommenderar sina medlemsländer att genomföra folk- och bostadsräkningar
              minst vart tionde år. Den senaste folk- och bostadsräkningen i
              Sverige genomfördes 1990, vilket innebär att den befintliga statistiken
              grundas på uppgifter som är 16 år gamla. I våra nordiska grannländer,
              Danmark och Finland, baseras folk- och bostadsstatistik sedan
              länge på registerdata. Vi har inte hört att det skulle vara några
              problem ur integritetssynpunkt för deras befolkningar.
            </seg>
            <seg n="1d9bfba1">
              Norge har nyligen avslutat sitt reformarbete och kommer vid nästa
              folkräkningstillfälle omkring 2010 att genomföra en helt registerbaserad
              folk- och bostadsräkning. Inom EU har dessutom kommissionen nyligen
              presenterat ett förslag som innebär att folk- och bostadsräkningar
              kan komma att bli tvingande från 2011 och vart tionde år därefter.
            </seg>
            <seg n="515a33da">
              De borgerliga vill nu utreda denna fråga ytterligare. Det är
              en fråga som har behandlats i olika utredningar sedan 1995! Det
              har skett saker, och vi har gjort förbättringar. Det har varit
              både en försöksverksamhet och därefter ytterligare utredningar.
              Det har sedan skett förändringar och förbättringar av förslaget.
              Bland annat innebär det nu aktuella förslaget att det inte tas
              fram ett samlat centralt folk- och bostadsregister, som var med
              i de första diskussionerna. I stället ska behovet av hushålls-
              och bostadsstatistik tillgodoses genom en decentraliserad, löpande
              produktion av statistik. Endast de register som behövs för att
              få en redovisning för respektive statistikområde samarbetas. Detta
              innebär ett starkare integritetsskydd jämfört med om alla uppgifter
              skulle finnas i ett och samma register. Uppgifterna i det föreslagna
              lägenhetsregistret är dessutom färre än i de traditionella folk-
              och bostadsräkningarna och färre än i registret för provområdena.
              Vi vet också att vi i Sverige har en absolut statistiksekretess.
              Vi lämnar inte ut personuppgifter.
            </seg>
            <seg n="a2329895">
              Finansutskottet vill också påminna om att lägenhetsregistret
              inte kommer att innehålla några personuppgifter utan endast uppgifter
              om bostadslägenheter och byggnader. Folkbokföring på lägenhet
              ombesörjs av Skatteverket. Det är först vid en koppling mellan
              dessa två register som statistik för i lagen angivna ändamål kan
              tas fram och statistik om personers boende studeras. Kopplingen
              mellan de båda registren ska ske enbart hos Statistiska centralbyrån
              och kommer att omfattas av en omfattande statistik- och sekretesslagstiftning.
              Sekretessen är absolut i det här fallet. I princip lämnar SCB
              ut uppgifter endast för statistik och forskning och då uppgifter
              som är avidentifierade och begränsade till det ändamål för vilket
              uppgifterna begärs.
            </seg>
            <seg n="10ab95c1">
              Finansutskottet instämmer i regeringens och bostadsutskottets
              bedömning att befintliga författningar ger ett fullgott skydd
              för den personliga integriteten.
            </seg>
            <seg n="ca5923c1">
              Vad gäller Vänsterpartiets reservation angående kontroll av den
              svarta handeln med hyresrätter ställer sig finansutskottet bakom
              bostadsutskottets uppfattning att det visserligen är viktigt att
              bekämpa svarthandeln med hyreslägenheter men att lägenhetsregistret
              inte bör användas i detta syfte.
            </seg>
            <seg n="84c49cc8">
              Jag ber att få yrka bifall till finansutskottets förslag och
              avslag på reservationerna.
            </seg>
          </u>
          <note type="speaker" n="7c7e2047">
            Anf. 98 MIKAEL ODENBERG (m) replik:
          </note>
          <u who="Q719015" xml:id="i-163221967c88b50d-2" n="8e1862db">
            <seg n="2505da29">
              Fru talman! Påpekandet om att Sonia Karlsson och socialdemokratin
              hade övertagit Bert Karlssons och Ny demokratis fallna mantel
              var tydligen en öm tå. Faktum är att ni samarbetade i flera frågor
              just på bostadspolitikens område. Jag minns när ni tillsammans
              med Vänstern och Ny demokrati drev fram ett tillkännagivande i
              riksdagen om att den borgerliga regeringen borde inrätta ett bostadsdepartement
              och en bostadsminister. Det var ett tillkännagivande som ni fick
              igenom men som inte har verkställts under de tolv år som har gått
              sedan dess.
            </seg>
            <seg n="d6a7b555">
              Det finns väl ingen anledning att skämmas för Bert Karlsson.
              Han är till och med rådgivare och sparringpartner till socialdemokratiska
              riksdagsledamöter, har vi läst i pressen.
            </seg>
            <seg n="8c27637e">
              Den omständigheten att 60 % av svenska folket är folkbokförda
              i villa är inte ett argument för att införa en integritetskränkande
              registrering av hur människor bor i flerbostadshus. Det är en
              konstig slutsats. Det är ju ingen som tittar in i Sonia Karlssons
              villa för att se vem som bor i vilket rum.
            </seg>
            <seg n="745c8f40">
              Låt gärna ändamålet helga medlen, men förneka inte att det finns
              viktiga integritetsaspekter i ärendet. Vi vill inte ha ett sådant
              storebrorssamhälle där man så noga registrerar medborgarnas enskilda
              boendeförhållanden att man inför folkräkningar inte behöver tillfråga
              medborgarna därför att all detaljinformation redan finns i register.
              Vi vill inte ha ett sådant överhetssamhälle. Det är skälet till
              att vi yrkar avslag. Vi begär inte en utredning, utan vi yrkar
              avslag på ett förslag som Sonia Karlsson är förtjust i men som
              vi tycker kränker den enskildes integritet.
            </seg>
          </u>
          <note type="speaker" n="75855e4d">
            Anf. 99 SONIA KARLSSON (s) replik:
          </note>
          <u who="Q4958180" xml:id="i-55a69ef94ac15fff-1" n="9aabe893">
            <seg n="2d3189d6">
              Fru talman! För det första vill ni ha ytterligare utredningar.
              För det andra vill jag lägga till vad som står i Moderaternas
              motion. Där framgår att i Sverige har folkräkningar genomförts
              alltsedan mitten av 1700-talet. Sedan 1930 har folkräkningar genomförts
              i princip vart femte år.
            </seg>
            <seg n="86aa5951">
              Vi kanske kan ta bort det där om att Bert Karlsson eventuellt
              kom på detta om register och folkräkning.
            </seg>
            <seg n="9a6cc9a7">
              Det är klart att det är anmärkningsvärt att 60 % av Sveriges
              befolkning bor i egna fastigheter, är folkbokförda på fastigheter,
              i princip folkbokförda på en lägenhet. Det är ingen debatt, och
              det är ingen som tycker att det är anmärkningsvärt. De tycker
              inte att de granskas in på bara kroppen.
            </seg>
            <seg n="cfd520cc">
              Vad är då skillnaden? Jag bor i ett litet hus, och jag känner
              inte alls av att detta skulle vara ett problem. Men för Mikael
              Odenberg som bor i lägenhet är det här integritetskränkande, det
              vill säga att det finns ett lägenhetsregister som talar om att
              en lägenhet i ett visst hus har en belägenhetsadress, att det
              framgår på vilken våning lägenheten finns och att det framgår
              om det är två rum och kök eller tre rum och kök. Vad är det som
              är integritetskränkande? Det finns inga personuppgifter.
            </seg>
          </u>
          <note type="speaker" n="8180377c">
            Anf. 100 MIKAEL ODENBERG (m) replik:
          </note>
          <u who="Q719015" xml:id="i-163221967c88b50d-3" n="8e1862db">
            <seg n="2aa7191e">
              Fru talman! Om det inte hade funnits några integritetsaspekter
              i ärendet hade nog Sonia Karlsson och hennes socialdemokratiska
              riksdagskolleger röstat för Bert Karlssons propåer om att införa
              lägenhetsregistret. Men den gången gjorde ni inte det. Ni insåg
              att det fanns integritetsaspekter.
            </seg>
            <seg n="61f747e1">
              Det är ingen, allra minst jag, som ifrågasätter det legitima
              i att samla in statistiska uppgifter till grund för samhällsplaneringen.
              Det är viktigt att det finns goda kunskaper om hur verkligheten
              utanför ser ut, men vi tycker att grunden ska vara att man går
              till medborgarna och efterfrågar de uppgifter som behövs. Man
              ska inte så i detalj registrera de enskilda medborgarna, registrera
              deras enskilda förhållanden, att man inte behöver fråga dem därför
              att allt redan finns i myndigheternas register. Det är ett samhälle
              som Sonia Karlsson må tycka är tilltalande, men vi tycker inte
              att det är tilltalande. Det är därför vi yrkar på inte ytterligare
              utredningar om ett sådant register utan avslag på regeringens
              proposition.
            </seg>
            <seg n="fe3c1ad1">
              Vi tycker att man gärna kan ägna sin utredningskapacitet inte
              åt sådana register som kränker integriteten men åt hur man med
              utnyttjande av modern teknik kan genomföra folk- och bostadsräkningar
              på ett sätt som gör att de inte kostar 400 miljoner kronor. Det
              tycker inte heller jag är försvarbart. Jag pekade redan i mitt
              inledningsanförande på att man med utnyttjande av ny teknik faktiskt
              kan förändra verkligheten. Den ser inte riktigt likadan ut som
              på 1700-talet. Jag illustrerade det med ett exempel på hur skatteförvaltningen
              har underlättat medborgarnas uppgiftslämnande. Mycket av uppgifterna
              finns i register, men de efterfrågas fortfarande. Vi får själva
              lämna in kompletterande uppgifter, och vi får själva skriva under.
            </seg>
            <seg n="a91216ec">
              Vi har ännu inte riktigt kommit dithän som Hasse och Tage i sketchen,
              där man bara skulle bekräfta vilka inkomster man hade och sedan
              skicka in pengarna till staten.
            </seg>
          </u>
          <note type="speaker" n="e3b44fcf">
            Anf. 101 SONIA KARLSSON (s) replik:
          </note>
          <u who="Q4958180" xml:id="i-55a69ef94ac15fff-2" n="9aabe893">
            <seg n="a179c453">
              Fru talman! Det som saknas för att vi ska kunna göra en liknande
              folk- och bostadsräkning och ha en registerbaserad bostadsstatistik
              är just andelen hushåll och bostäder. För 60 % av Sveriges befolkning
              vet vi vilka som är folkbokförda i egna fastigheter. Det är 40
              % som bor i lägenhet som inte finns i register. De beslut som
              vi tar här i Sveriges riksdag ska underlätta kommunernas bostadsplanering.
              Det gäller alltså inte minst bostadsplaneringen, och vi tittar
              mycket på de delar där vi ska lägga förslag, exempelvis fördelningspolitiken.
              Andelen ensamstående med barn vet vi inte i dag. Det gäller dessa
              viktiga saker.
            </seg>
            <seg n="accd7355">
              Det finns rekommendationer från FN och EU. Danmark och Finland
              har redan genomfört det här, och Norge ska också ha en registerbaserad
              bostadsstatistik.
            </seg>
            <seg n="66a12988">
              Det håller inte, Mikael Odenberg. Du har inte följt vad som har
              hänt i utredningarna. Det har förändrats och förbättrats. Vi har
              haft utredningar och fått fram förslag. Nu har vi kommit till
              den här delen.
            </seg>
            <seg n="488a1f6e">
              Vill man ha en statistik? Folkpartiet vill exempelvis ha ett
              bostadsregister. Det här gäller ett lägenhetsregister för de 40
              % som ännu inte finns i register. Sedan har vi en bra statistik
              som vi kan följa upp, så att vi kan fatta viktiga och riktiga
              beslut med ett bra underlag.
            </seg>
          </u>
          <note type="speaker" n="b6da9f90">
            Anf. 102 GUNNAR NORDMARK (fp) replik:
          </note>
          <u who="Q5619098" xml:id="i-dee5012a8a1c36d1-3" n="5a34ece4">
            <seg n="6e1fa071">
              Fru talman! Även om jag inte befann mig i denna kammare i denna
              egenskap i slutet av förra seklet kan jag konstatera att det givetvis
              har skett förändringar, och de har skett i rätt riktning. Men
              det förändrar inte den principiella kritik som både jag och Mikael
              Odenberg här har framfört.
            </seg>
            <seg n="edf4eaf0">
              Vi vet att samtliga folk- och bostadsräkningar som har genomförts
              på senare tid i det här landet, och förslag till dem, av olika
              personer och opinionsbildare har uppfattats som mer eller mindre
              integritetskränkande. Jag kan bara än en gång citera vad Fastighetsägarförbundet
              säger: Vi anser att lägenhetsregistret innebär ett intrång i våra
              hyresgästers integritet och det kommer med stor sannolikhet att
              användas för kontroll och insyn från olika myndigheters sida.
              Denna oro finns.
            </seg>
            <seg n="56fbf6ec">
              Det är inte registret i sig som är det stora problemet, utan
              det uppstår när du använder registret för att ha det som bas för
              folkbokföring på lägenhet för hela befolkningen. Detta skapar
              möjligheter att gå vidare med olika former av integritetskränkande
              undersökningar från myndigheternas sida om man så skulle önska.
            </seg>
            <seg n="a8892b18">
              Sonia Karlsson och jag höll uppenbarligen med varandra i mycket
              av det som sades här. Men just på denna punkt, ett register av
              den här typen och en folkbokföring på lägenhet, ser man inte från
              majoritetens sida något som helst problem med ur integritetssynpunkt
              när det gäller möjligheten att samköra register.
            </seg>
            <seg n="ed059a79">
              Vi har sett i en reservation hur åtminstone ett parti genast
              har kunnat se att det öppnas nya möjligheter att använda den nu
              föreslagna lagen till någonting som den från början inte var avsedd
              för. Vi har sett andra exempel på hur användningen av lagar kan
              förändras över tiden på ett sätt som från början inte var avsett.
            </seg>
          </u>
          <note type="speaker" n="e190812a">
            Anf. 103 SONIA KARLSSON (s) replik:
          </note>
          <u who="Q4958180" xml:id="i-55a69ef94ac15fff-3" n="9aabe893">
            <seg n="18d9a4da">
              Fru talman! Folkbokföring för hela befolkningen, säger Gunnar
              Nordmark. 60 % av befolkningen finns redan folkbokförd på egna
              fastigheter, egnahem, och nu pratar vi om resten, de 40 % som
              bor i lägenhet.
            </seg>
            <seg n="85ab98e6">
              Den här lagen om lägenhetsregister har registerändamål. Det står
              att det är folkbokföring, framställning av statistik, forskning
              och planering, uppföljning och utvärdering av bostadsbestånd och
              byggande. Inget annat är tillåtet. Det kan inte utnyttjas på något
              annat sätt om någon myndighet skulle få för sig det. Det är bara
              vad som står i den här lagen som gäller. Skulle någon vilja göra
              något annat måste man lägga fram ett nytt förslag, och det måste
              tas ett nytt beslut i Sveriges riksdag.
            </seg>
            <seg n="e1a2e4ab">
              Siv Holma har här framfört att de för sin del tycker att det
              finns skäl för detta även regeringen har sagt det och att det
              vore bra att se var det finns hissar i husen, bland annat för
              tillgängligheten. Men det passar inte i lägenhetsregistret, och
              därför avstyrks det förslaget.
            </seg>
          </u>
          <note type="speaker" n="c15e496c">
            Anf. 104 GUNNAR NORDMARK (fp) replik:
          </note>
          <u who="Q5619098" xml:id="i-dee5012a8a1c36d1-4" n="5a34ece4">
            <seg n="24840a0c">
              Fru talman! Det finns en risk i framtiden att alla i denna kammare
              inte kommer att vara så omdömesgilla och värna om integritet så
              mycket som Sonia Karlsson och jag gör. Det finns sådana risker,
              att man kan få andra idéer om att använda den här typen av register.
              Då har vi, om det här nu genomförs, i all välvilja och med goda
              ambitioner skapat möjligheter att göra sådant som går längre i
              integritetskränkning än vad som är avsett med det här registret.
            </seg>
            <seg n="3747c66b">
              Det är ändå en risk som man måste vara medveten om när man fattar
              beslut om den här typen av mycket omfattande registrering av enskilda
              medborgare att den i framtiden kan användas på ett annat sätt
              än det var avsett, av lagstiftare som har helt andra ambitioner
              och helt andra idéer än vad vi har. Jag tycker att det är lite
              bekymmersamt att man inte ens ser den risken.
            </seg>
          </u>
          <note type="speaker" n="4d6a00be">
            Anf. 105 SONIA KARLSSON (s) replik:
          </note>
          <u who="Q4958180" xml:id="i-55a69ef94ac15fff-4" n="9aabe893">
            <seg n="755cc170">
              Fru talman! Men snälla Gunnar Nordmark! Du pratar om att andra
              lagstiftare någon annan gång kan ta andra beslut. Så är det väl
              alltid i så fall. Vi har ju demokrati, och du pratar precis som
              om det skulle komma några som är odemokratiska. Det är alltid
              så när det blir en ny riksdag och en ny regering att man lägger
              nya förslag, men det måste alltid fattas beslut i denna kammare
              med majoritet. Man kan inte ändra något om det inte har fattats
              beslut.
            </seg>
            <seg n="5ca51432">
              Jag tycker att det är anmärkningsvärt att ni nu säger helt nej
              till det här. Vi pratade tidigare om 1988 och 1989, och då avslog
              ni förslag och sade att ni ville ha folk- och bostadsräkning bara
              vart tionde år. 1995 och 1996 sade ni likadant. Nu säger ni inte
              det. Och det stämmer ju, för nu har det gått 16 år. Ni har till
              och med lämnat det. Tidigare har ni kunnat tänka er folk- och
              bostadsräkning vart tionde år.
            </seg>
            <seg n="c699a2c5">
              Jag hade önskat att ni hade läst på mer. Säkert har ni gjort
              det, men ni vill ändå inte kännas vid att det här inte innebär
              de saker ni säger. Jag blir lite upprörd av det som Gunnar Nordmark
              försöker lägga in i förslaget.
            </seg>
            <seg n="2241267e">
              Det är ett lägenhetsregister, inga personuppgifter. Om det ska
              bli folkbokföring är det Skatteverket som handhar det. Om det
              ska användas i vissa delar till forskning och statistik är det
              Statistiska centralbyrån som har det helt i sin hand, och där
              är det absolut sekretess. Det finns ingen risk för individer att
              det skulle komma ut. Det är anmärkningsvärt att ni inte vill låtsas
              om vad det verkligen handlar om.
            </seg>
          </u>
          <note type="speaker" n="53d422cd">
            Anf. 106 ROGER TIEFENSEE (c):
          </note>
          <u who="Q6210672" xml:id="i-442df3be3b12c1c6-0" n="871b09bb">
            <seg n="3caba93e">
              Fru talman! Jag tror att svenskarna redan nu är det mest registrerade
              folket i världen, och ändå öppnar regeringen för ännu mer registrering.
              Med det föreslagna lägenhetsregistret kommer myndigheter att veta
              exakt i vilken lägenhet en viss person bor. Det blir nämligen
              följden när lägenhetsregistret kopplas ihop, samkörs, med folkbokföringen.
              Det är inget långsökt resonemang. Det framhålls redan på tredje
              raden i sammanfattningen.
            </seg>
            <seg n="8c351e92">
              Detta öppnar för en allvarlig inskränkning av människors personliga
              integritet, och till vilken nytta? Behovet av statistik, som anförs
              som argument för att inrätta ett rikstäckande lägenhetsregister,
              är definitivt inte tillräckligt. Det svarar inte upp mot den inskränkning
              i den personliga integriteten som förslaget innebär. Bara genom
              att läsa vad remissinstanserna säger blir man ju mörkrädd. Riksförsäkringsverket
              anser exempelvis att det borde finnas en möjlighet att sambehandla
              uppgifterna med register i socialförsäkringsområdet. Tala om inskränkning
              i den personliga integriteten!
            </seg>
            <seg n="6b399508">
              Fru talman! Vi har i kammaren redan sett att när registret väl
              finns är risken för ändamålsglidning uppenbar. Vi har nämligen
              fått förslag om att utvidga användningsområdet. Om man sätter
              in förslaget i ett bredare sammanhang, där Socialdemokraterna
              steg för steg leder oss mot ett storebrorssamhälle där den personliga
              sfären alltmer inskränks, blir lägenhetsregistret bara ett litet
              steg på vägen mot just ett storebrorssamhälle.
            </seg>
            <seg n="067ec88f">
              Som centerpartist värderar jag den personliga integriteten högre
              och anser att det enda rätta är att avstyrka propositionen. Jag
              vill därför yrka bifall till reservation 1.
            </seg>
          </u>
          <note n="81fb4a3d">
            Överläggningen var härmed avslutad.
          </note>
          <note n="3b1b9dbd">
            13 § Riksrevisionens årsredovisning för 2005
          </note>
          <note n="d81b6a1a">
            Föredrogs
          </note>
          <note n="2cc0a1f9">
            Andre vice talmannen konstaterade att ingen talare var anmäld.
          </note>
          <note n="788b47ec">
            14 § Bordläggning
          </note>
          <note n="1cd47aaa">
            Anmäldes och bordlades
          </note>
          <note n="62c349c7">
            15 § Anmälan om interpellationer
          </note>
          <note n="fa1ef850">
            Anmäldes att följande interpellationer framställts
          </note>
          <note n="7f20cb43">
            den 15 maj
          </note>
          <note n="532cd315">
            Karin Pilsäter
          </note>
          <note n="a6d7b3fe">
            den 16 maj
          </note>
          <note n="cd886987">
            Marietta de Pourbaix-Lundin
          </note>
          <note n="5a910468">
            Carl B Hamilton
          </note>
          <note n="35df19ec">
            Interpellationerna redovisas i bilaga som fogats till riksdagens
            snabbprotokoll tisdagen den 30 maj.
          </note>
          <note n="872bc1cf">
            16 § Anmälan om frågor för skriftliga svar
          </note>
          <note n="1cb8c126">
            Anmäldes att följande frågor för skriftliga svar framställts
          </note>
          <note n="a6d7b3fe">
            den 16 maj
          </note>
          <note n="c528962a">
            Helena Bargholtz
          </note>
          <note n="24c499c6">
            Magdalena Andersson
          </note>
          <note n="e538d454">
            Erik Ullenhag
          </note>
          <note n="f1b53bf1">
            Gunnar Andrén
          </note>
          <note n="f1b53bf1">
            Gunnar Andrén
          </note>
          <note n="4b75dc8a">
            Carina Moberg
          </note>
          <note n="09a187d3">
            Karin Granbom
          </note>
          <note n="09a187d3">
            Karin Granbom
          </note>
          <note n="5f1e1dbe">
            Sten Tolgfors
          </note>
          <note n="fdc41703">
            Axel Darvik
          </note>
          <note n="ef5aa927">
            Eva Flyborg
          </note>
          <note n="f7748995">
            Annelie Enochson
          </note>
          <note n="f0392153">
            Marie Wahlgren
          </note>
          <note n="5a910468">
            Carl B Hamilton
          </note>
          <note n="14bc13f6">
            Frågorna redovisas i bilaga som fogats till riksdagens snabbprotokoll
            tisdagen den 30 maj.
          </note>
          <note n="200a4ffb">
            17 § Anmälan om skriftliga svar på frågor
          </note>
          <note n="2e561462">
            Anmäldes att skriftliga svar på följande frågor inkommit
          </note>
          <note n="7f20cb43">
            den 15 maj
          </note>
          <note n="6dc2daae">
            Cecilia Wikström
          </note>
          <note n="4509c931">
            Gunilla Carlsson
          </note>
          <note n="a6d7b3fe">
            den 16 maj
          </note>
          <note n="037a3ddf">
            Åsa Torstensson
          </note>
          <note n="fffef0a7">
            Per Landgren
          </note>
          <note n="9abab14b">
            Nils-Göran Holmqvist
          </note>
          <note n="e538d454">
            Erik Ullenhag
          </note>
          <note n="d8df5472">
            Britta Rådström
          </note>
          <note n="037a3ddf">
            Åsa Torstensson
          </note>
          <note n="9eebfece">
            Svaren redovisas i bilaga som fogats till riksdagens snabbprotokoll
            tisdagen den 30 maj.
          </note>
          <note n="5d18c4e0">
            18 § Kammaren åtskildes kl. 20.50.
          </note>
          <note n="3a7216ff">
            Förhandlingarna leddes
          </note>
          <note n="9885e21c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
