<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--82</head>
          <docDate when="2005-03-08">2005-03-08</docDate>
        </div>
      </front>
      <body>
        <div>
          <note n="81d6d819">
            ﻿
          </note>
          <note n="8920f96a">
            Riksdagens protokoll
          </note>
          <note n="f4b058f2">
            2005/06:82
          </note>
          <note type="date" n="049d9c19">
            Onsdagen den 8 mars
          </note>
          <note n="0d70274c">
            Kl. 09:00 - 20:56
          </note>
          <note n="5df62885">
            1 § Ledighet
          </note>
          <note n="a6da3cf4">
            Tredje vice talmannen meddelade att Barbro Feltzing (mp) ansökt
            om fortsatt sjukledighet under tiden den 14 mars30 april.
          </note>
          <note n="fdcd5eec">
            Kammaren biföll denna ansökan.
          </note>
          <note n="f5f55d0d">
            Tredje vice talmannen anmälde att Peter Rådberg (mp) skulle fortsätta
            att tjänstgöra som ersättare för Barbro Feltzing.
          </note>
          <note n="4ee36e7e">
            2 § Anmälan om kompletteringsval till utskott
          </note>
          <note n="44be410d">
            Tredje vice talmannen meddelade att Miljöpartiet de grönas riksdagsgrupp
            under Barbro Feltzings sjukledighet anmält Peter Rådberg som suppleant
            i skatteutskottet, näringsutskottet och arbetsmarknadsutskottet.
          </note>
          <note n="7b4333e4">
            Tredje vice talmannen förklarade vald under tiden den 14 mars30
            april till
          </note>
          <note n="b2942cb4">
            suppleant i skatteutskottet
          </note>
          <note n="831f6c4b">
            suppleant i näringsutskottet
          </note>
          <note n="26a1c062">
            suppleant i arbetsmarknadsutskottet
          </note>
          <note n="0ae98ebb">
            3 § Anmälan om inkommen faktapromemoria om förslag från Europeiska
            kommissionen
          </note>
          <note n="961a70a7">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="5f98e089">
            KOM(2005)676
          </note>
          <note n="8a4a2a37">
            4 § Hänvisning av ärenden till utskott
          </note>
          <note n="875a9aee">
            Föredrogs och hänvisades
          </note>
          <note n="fa5f8ab2">
            5 § Förnyad bordläggning
          </note>
          <note n="0b0de080">
            Föredrogs och bordlades åter
          </note>
          <note n="7a6e0512">
            6 § Delat barnbidrag vid växelvis boende, m.m.
          </note>
          <note n="d6fe09f4">
            Föredrogs
          </note>
          <note type="speaker" n="c82b80a8">
            Anf. 1 Förste vice talman PER WESTERBERG (m):
          </note>
          <u who="unknown" xml:id="i-2a017090462b7fdf-0" n="a187ff0a">
            <seg n="f7938c92">
              Fru talman! Proposition 20 om delat barnbidrag vid växelvis boende
              behandlas i socialförsäkringsutskottets betänkande 7. Det kan
              låta bra med delat barnbidrag när man först konfronteras med förslaget.
              Men jag tror att man vid närmare eftertanke och analys kan säga
              att det löser inga problem utan skapar nya problem för nya grupper.
              Tendensen vid delat barnbidrag är dessutom att det tar från de
              svagare i samhället till förmån för dem som många gånger är något
              starkare om man försöker generalisera det hela.
            </seg>
            <seg n="116bcc25">
              Därmed inte sagt att nuvarande förhållande är bra, för det är
              det verkligen inte. Det finns dock inget förslag från regeringen
              i denna proposition som löser de grundläggande problemen eller
              ens innebär att steg tas i riktning mot en lösning av de grundläggande
              problemen.
            </seg>
            <seg n="0efc4b05">
              Det är nämligen ganska självklart att det egentligen inte finns
              några stora problem om föräldrar är överens vid växelvis boende.
              Man kommer överens och löser de ekonomiska förehavandena mellan
              varandra på ett bra sätt både för sig själva och för sina barn.
              Det är inte heller något stort problem om barnen bor hos den ena
              eller den andra föräldern. Då regleras också detta på ett ganska
              enkelt sätt. Det är i de fall med växelvis boende där föräldrarna
              är starkt oense det är, tyvärr, inte helt ovanligt efter en skilsmässa
              som problem uppstår kring ekonomin och det stöd som samhället
              ger och framför allt kring de utgifter som finns för att på ett
              bra sätt kunna både ha umgänge med och ta hand om sina barn på
              ett sådant sätt att bägge föräldrarna kan göra det på anständiga
              villkor.
            </seg>
            <seg n="4c3a3d24">
              Att dagens problem innehåller väldigt många exempel på fall där
              människor far illa vet vi. Jag ska inte säga att brevskörden är
              stor, för det är delvis att säga fel. Det är e-mejlskörden som
              är stor i dagens samhälle. Det kommer fram väldigt många fall
              där föräldrar och enstaka personer med väldigt olika förhållanden
              far mycket illa och där stödet från samhället många gånger hamnar
              i fel fickor. Därmed försätts den ena föräldern i ett mycket utsatt
              läge.
            </seg>
            <seg n="46dc76f4">
              För en tid sedan blev jag uppringd av en partikamrats son boende
              här i Helsingfors där det var växelvis boende. Exhustrun var stark
              missbrukare, och han stod för samtliga utgifter. Barnbidraget
              gick till helt fel saker.
            </seg>
            <seg n="3fd293df">
              Det är ganska uppenbart att något behöver göras. Delat barnbidrag
              löser ingen stor del av detta problem, utan det här är faktiskt
              ett större problem som måste lösas i ett större sammanhang.
            </seg>
            <seg n="47913126">
              Det handlar mycket riktigt precis som finns med i delar av propositionen
              om vårdbidrag, men det handlar också om bostäder och om försörjningsstöd
              även mellan makar. Det är en rad olika samhällsstöd som kommer
              in vid dessa ganska komplexa förhållanden, i synnerhet vid tvister
              mellan äkta makar. Det går inte att bara bryta ut barnbidraget
              som en liten del, i synnerhet med tanke på den effekt det får,
              och tro att man har löst problemet.
            </seg>
            <seg n="3c81f6d1">
              I allmänhet är det vid en skilsmässa i dagens Sverige så att
              det är kvinnan som är den svagare parten. Att ta halva barnbidraget
              utan att ta tag i övriga problem ger ingen bra lösning utan tenderar
              möjligen att ge en form jämställdhet vad avser barnbidraget. Men
              samtidigt skapas större ekonomiska problem och större ojämlikheter
              mellan de före detta makarna.
            </seg>
            <seg n="bc3b7564">
              Man måste ta tag i problemet i dess helhet. Det görs inte i propositionen.
              Det går inte att rycka ut saker ur sitt sammanhang som man på
              detta sätt gör.
            </seg>
            <seg n="6db45eb0">
              Det råder ingen som helst tvekan om att det efter en skilsmässa,
              beroende på inkomstfördelningen mellan man och kvinna men även
              arbetsfördelningen under äktenskapet, kan bli väldigt olika ekonomiska
              förhållanden för de frånskilda. Det kan även handla om att den
              ena parten träffar en ny partner med radikalt andra ekonomiska
              förhållanden. Det kan lätt leda till att den ena parten ekonomiskt
              blir mycket utsatt och till att förhållandena i umgänget med barnen
              blir mycket starkt lidande.
            </seg>
            <seg n="39dfe00b">
              Till vissa delar är det omöjligt, och kanske inte heller önskvärt,
              att göra fullständiga förändringar här. Men det är alldeles uppenbart
              att nuvarande förhållanden inte är acceptabla. Vi anser därför
              att dagens system är oacceptabelt och förtjänar hård kritik och
              en mycket bättre och mer omfattande proposition där man tar tag
              i problematiken som helhet.
            </seg>
            <seg n="64b58922">
              Från moderat sida ställer vi, om man begränsar sig till barnbidraget,
              krav på att det ska vara könsneutralt. Det borde vara självklart
              i ett modernt svenskt samhälle med den fulla jämställdhet som
              vi eftersträvar. Det borde också vara självklart att barnbidraget
              är ett försörjningsstöd till barn, inte till vuxna. De andra delarna
              får lösas i annan ordning.
            </seg>
            <seg n="e93c59b3">
              Vi hade gärna sett att vi tills vidare hade ändrat så att barnbidraget
              gått till den förälder hos vilken barnen är mantalsskrivna och
              där huvuddelen av räkningarna, framför allt dagisräkningarna,
              i allmänhet hamnar. Men vi inser mycket väl att man måste gå vidare
              och koppla ett större grepp om det hela i och med att det är så
              många, både vuxna och barn, i nuvarande system som far illa. Det
              finns alltför många enskilda exempel på att nuvarande system inte
              på långt när löser problemen, utan människor hamnar i en mycket
              besvärlig situation.
            </seg>
            <seg n="b8a7273b">
              Av det skälet yrkar vi moderater avslag på proposition 20 och
              därmed bifall till reservation 1. Vi yrkar också bifall till reservation
              4 om en snabb utredning av detta bidrags- och försörjningskomplex.
              Detta är ett alltför vanskött politikområde där man snarast möjligt
              borde komma till en mycket bättre lösning i och med att det gäller
              en av de mest utsatta grupperna i det svenska samhället.
            </seg>
          </u>
          <note type="speaker" n="f089cf14">
            Anf. 2 SOLVEIG HELLQUIST (fp):
          </note>
          <u who="Q4953475" xml:id="i-c783282cc4357578-0" n="9f39c35a">
            <seg n="c7293f8b">
              Fru talman! Min erfarenhet från socialtjänsten men även från
              arbetet i Vårdnadskommittén är att pengar ofta ställer till bråk
              i familjer, inte minst vid separationer. Därför föreslår också
              Folkpartiet att ekonomisk rådgivning ska finnas i alla kommuner
              och att regeringen bör utreda hur en sådan skyldighet ska kunna
              utformas. I min hemkommun Timrå har man prövat en lyckosam modell
              som innebär att föräldrarna i tidigt skede får träffa en person
              från socialtjänsten, en från Försäkringskassan och en advokat,
              alla på en gång, för att få svar på frågor som rör ekonomin. Det
              är en modell som är väl värd att imitera.
            </seg>
            <seg n="ca9f4f83">
              Numera ser familjer mycket olika ut. I dag bor ca 92 000 barn
              växelvis. Att bo växelvis innebär att barnen har tillgång till
              båda sina föräldrar. Ibland bor barnen 40 % hos ena föräldern
              och 60 % hos den andra, och ibland kan det vara svårt att skilja
              växelvis boende från en väl tilltagen umgängesrätt. För att växelvis
              boende ska vara till barns bästa måste föräldrarna kunna samarbeta
              i alla frågor som rör barnet och även ekonomin.
            </seg>
            <seg n="474693c8">
              Nu har regeringen och Miljöpartiet föreslagit att barnbidraget
              liksom vårdbidraget ska kunna delas även då endast en av föräldrarna
              begär det. Då är det bäddat för konflikter. Jag har förvisso fått
              mejl från både mammor och pappor som delar regeringens och Miljöpartiets
              uppfattning. Det är föräldrar som tar sitt fulla ansvar vad gäller
              både ekonomi och omsorg om barnet och som känner sig förfördelade
              då de inte får ta del av barnbidraget. Jag förstår att de känner
              sig orättvist behandlade.
            </seg>
            <seg n="85587a6f">
              Men jag har även fått synpunkter från andra, till exempel en
              praktiserande advokat som anser att förslaget att även den med
              högre inkomster ska kunna få halva barnbidraget när barnet bor
              växelvis på papperet framstår som ett steg i riktning mot en ökad
              jämlikhet men i praktiken innebär motsatsen. Reglerna om utbetalning
              av barnbidrag måste ses i ett vidare perspektiv och till exempel
              innefatta ett beaktande av regeln om underhållsbidrag. I de flesta
              fall är det de facto mamman som har den lägre inkomsten. Det är
              otillfredsställande att hon inte har rätt att uppbära ett underhållsbidrag
              från pappan. Att hon har haft rätt till barnbidrag har inneburit
              en viss gottgörelse. Annorlunda uttryckt: Om barnen bor växelvis
              hos föräldrarna får mamman med en lägre inkomst med hjälp av barnbidraget
              en kompensation för att hon trots lägre inkomst får bära hälften,
              ibland kanske mer, av kostnaderna för barnet.
            </seg>
            <seg n="2b4f3a84">
              Det är inte rimligt att riksdagen beslutar om en ensidig ändring
              av regeln om utbetalning av barnbidraget. Folkpartiet anser, och
              har även motionerat om, att underhållsbidraget ska kunna fastställas
              även vid växelvis boende för att underlätta för den förälder som
              har den svagare ekonomiska situationen. Det saknas eftertanke
              i förslaget att dela barnbidraget mot en förälders vilja. Finns
              det inte någon eftertanke blir det den svagare parten som får
              lida.
            </seg>
            <seg n="236d66ae">
              Jag har också bett utredningstjänsten undersöka i vad mån ett
              delat barnbidrag kan leda till ökade kostnader för kommuner vad
              gäller försörjningsstöd. Det är inte säkra uppgifter, men det
              ger en fingervisning. Man räknar med att en sådan här delning
              av barnbidraget skulle innebära ungefär 100 miljoner i ökade kostnader.
            </seg>
            <seg n="e69cc224">
              Den ekonomiska familjepolitiken är mycket komplex. Den handlar,
              förutom om barnbidrag, om vårdbidrag, bostadsbidrag, maxtaxor,
              försörjningsstöd, underhållsbidrag, underhållsstöd och skatter.
              Hur den ekonomiska situationen för barn ser ut beror även på föräldrarnas
              förmåga och prioriteringar och vanor och i vad mån man har ett
              stödjande nätverk.
            </seg>
            <seg n="18b6a57e">
              Nu välkomnar jag verkligen att det blir en samlad utredning som
              ur ett barnperspektiv tittar på alla bidragsregler som påverkar
              barn till särlevande föräldrar och även på hur kostnadsansvaret
              fördelas mellan föräldrarna. Jag ställer mig bakom Folkpartiets
              alla reservationer men yrkar bifall bara till reservationerna
              1 och 4.
            </seg>
          </u>
          <note type="speaker" n="cd2f59b4">
            Anf. 3 TORSTEN LINDSTRÖM (kd):
          </note>
          <u who="Q5958869" xml:id="i-6607b530d6b5edd7-0" n="4cb5e1b5">
            <seg n="f1ea1d83">
              Fru talman! Svårigheten i att stifta lag blir som allra tydligast
              när lagstiftningen griper in i människors vardag. Då gäller det
              att som lagstiftare hålla tungan rätt i mun och fatta de beslut
              som ger trygghet och rättssäkerhet för dem som allra bäst behöver
              det, i all synnerhet de barn som den här frågan ytterst handlar
              om.
            </seg>
            <seg n="edc4ff80">
              Vi kristdemokrater vill se en familjepolitik med valfrihet och
              rättvisa, som ger föräldrar makt att bestämma över sin egen tid
              med barnen, mer tid att få ihop livspusslet, en politik som möjliggör
              ett fungerande familjeliv där barnen får den centrala plats de
              rättmätigt ska ha oavsett om föräldrarna lever tillsammans eller
              isär. Familjepolitiken ska stödja och hjälpa föräldrarna att ordna
              sina liv så att en trygg familjemiljö kan bidra till trygga barn
              som växer upp till trygga vuxna. Det är en god investering att
              satsa på familjerna. Förutom att vi kristdemokrater vill se en
              annan inriktning på familjepolitiken än den rådande så att vanliga
              människor får mer att säga till om tillförde vi i vårt förslag
              till budget för familjepolitiken i år ytterligare 2 195 miljoner
              kronor. Bland annat föreslog vi ett fördubblat och beskattat barnbidrag
              som skulle innebära ett kraftigt förbättrat stöd till familjer
              med låga inkomster, inte minst för de ensamstående föräldrar som
              enligt många utredningar har det knapert ekonomiskt.
            </seg>
            <seg n="b6284ced">
              Alla familjer består inte av två föräldrar med barn. Över en
              halv miljon barn har särlevande föräldrar. Drygt 400 000 lever
              med en ensamstående förälder och omkring 100 000 med en förälder
              som har ny partner. Varje år är det omkring 50 000 barn som är
              med om att föräldrarna separerar. I de allra flesta fall, i många
              fall åtminstone, kommer föräldrarna väl överens. I andra så är
              det svårare vi är ju människor.
            </seg>
            <seg n="ea418b9d">
              I dag finns barn som får sitta i kläm när föräldrarna inte längre
              kommer överens. De är inte många, men det förminskar inte det
              enskilda barnets utsatthet. Vid en separation gäller det därför
              att se till att man i lagstiftningen ser barnet och har barnets
              perspektiv för ögonen.
            </seg>
            <seg n="766a74fd">
              För barn är det viktigt att etablera en god relation med både
              mamma och pappa vare sig de lever tillsammans eller isär. Det
              är angeläget att samhället stöder föräldrar, både mammor och pappor,
              att ta ansvar för sina barn och skapa möjligheter för dem att
              vara goda förebilder. Så långt som möjligt bör därför föräldrarnas
              förmåga att samarbeta uppmuntras och onödiga grogrunder för konflikter
              tas bort. Därför får vi inte medverka till att lagstifta så att
              män och kvinnor ställs mot varandra. Det skulle faktiskt vara
              snudd på ironi ifall vi i dag, på internationella kvinnodagen,
              antog ett förslag som skulle göra just det.
            </seg>
            <seg n="27db8b3d">
              Fru talman! Föräldrar med växelvis boende har i dag ingen möjlighet
              att få barnbidraget utbetalat med hälften till vardera föräldern.
              Samtidigt finns inget som hindrar att föräldrar själva hittar
              sin egen lösning. Bekymret är när man inte kan komma överens.
            </seg>
            <seg n="0f5166b8">
              Kristdemokraterna ser positivt på att möjliggöra en delning av
              barnbidraget mellan föräldrarna så länge barnets bästa sätts i
              centrum och samarbete mellan föräldrarna underlättas. Visst är
              det absurt att barnbidraget alltid går till en förälder, modern.
              Det kan ses som att pappan skulle vara mindre viktig. Det vänder
              vi kristdemokrater oss starkt emot. Både mammor och pappor är
              viktiga. Men en delning bör leda till att minska konfliktytorna
              mellan föräldrarna, inte öka dem. Det förslag som Socialdemokraterna
              och Miljöpartiet presenterat är därför inte bra. Det är inte ens
              ett steg i rätt riktning. Tvärtom leder den tvångsdelning som
              föreslås åt alldeles fel håll. Risken är överhängande att det
              enda som propositionen leder till är fler konflikter och rättsprocesser.
            </seg>
            <seg n="9c712dad">
              Det är olyckligt om man i barnbidraget, som ju borde handla om
              barn, bygger in mekanismer som frestar att se mer till plånboken
              än till barnens behov, för ju mer pengar som står på spel desto
              större risk är det att det utvecklas konflikter. Förslaget, som
              Socialdemokraterna och Miljöpartiet lägger fram, har också sågats
              av snart sagt varenda remissinstans, inte minst av Barnombudsmannen
              som ju har till uppgift att se till barns bästa.
            </seg>
            <seg n="6cff14ef">
              Vi delar från kristdemokratiskt håll Barnombudsmannens bedömning.
              Vi delar också Domstolsverkets och Socialstyrelsens syn att en
              delning av barnbidraget på det sätt som nu föreslås ökar de ekonomiska
              drivkrafterna att starta olika typer av domstolsprocesser. Det
              kan knappast vara bra för barnen. Varför lägger regeringen ett
              så dåligt utformat förslag i en så viktig fråga? frågade en förälder
              mig häromdagen. Kanske kommer ett svar på den frågan i dag.
            </seg>
            <seg n="d0b6261a">
              Fru talman! Vi är fem partier, Allians för Sverige och Vänsterpartiet,
              som enats om att avvisa det föreliggande förslaget till tvångsdelning.
              Vi vill också gemensamt se en översyn av alla bidrag som påverkar
              barn. Helheten, såväl vad gäller intäkter som barnbidrag, bostadsbidrag
              och underhållsstöd och kostnader av olika slag som har med barnet
              att göra, måste ingå i en sådan översyn. Därför, fru talman, yrkar
              jag bifall till reservationerna 1 och 4.
            </seg>
            <seg n="a8f682b5">
              Vi kristdemokrater menar också att ett förslag om delat barnbidrag
              borde ha barnets bästa som vägledande princip. Den måste gå före
              principen om könsneutralitet. Ett förslag till delat barnbidrag
              bör också så långt som möjligt utformas så att risken för konflikter
              minimeras. Likaså måste ett nytt förslag möjliggöra mjuka övergångar
              mellan olika boendelösningar för barnen. Det ska vara möjligt
              för föräldrarna att låta barnens behov vara styrande. Lagstiftningen
              ska bidra till flexibla lösningar för barnens skull.
            </seg>
            <seg n="7ff12ddd">
              Detta handlar för oss kristdemokrater just om barnen, om trygghet
              och om mjuka lösningar som är flexibla och ser till att underlätta
              de enskilda personernas tillvaro, i ett samhälle där barn blir
              sedda, där båda föräldrarna är viktiga och där ingen hålls tillbaka
              och ingen lämnas efter.
            </seg>
          </u>
          <note type="speaker" n="75b078c3">
            Anf. 4 ULLA HOFFMANN (v):
          </note>
          <u who="Q4954312" xml:id="i-925daba19e1655d3-0" n="103ccd4a">
            <seg n="97189df8">
              Fru talman! När barnbidraget infördes i Sverige för många år
              sedan innebar det en befrielse för många fattigungar som vi hade
              då. Plötsligt fick arbetarfamiljerna ett bidrag till barnens försörjning.
              Syftet var att utjämna skillnaderna mellan dem som hade barn och
              dem som inte hade barn, men också mellan dem som var rika och
              dem som var fattiga. Barnbidraget var inte behovsprövat utan varje
              unge var värd lika mycket fattig som rik.
            </seg>
            <seg n="6dbcc4fa">
              Jag kommer ihåg när den socialdemokratiska regeringen för att
              sanera statsbudgeten ville sänka barnbidraget i vårbudgeten i
              början av 1995. Jag presenterade då regeringens förslag för vår
              pensionärsklubb i Helsingfors. Deras budskap var: Rör inte barnbidraget!
              Detta trots att det fanns förslag om att man skulle sänka pensioner
              och så vidare. När jag föreslog att vi åtminstone kunde inkomstpröva
              det, reste sig en man i salen, pekade med hela handen och sade:
              Du har ingen historia. Och i kaffepausen fick jag den. Han berättade
              om hur det kändes att gå i fattigvårdens träskor och glädjen när
              han blev kvitt dem och tillsammans med sin mamma kunde välja skor
              själv.
            </seg>
            <seg n="7e5701d5">
              Detta var lite historia på internationella kvinnodagen.
            </seg>
            <seg n="96c8ec8a">
              För att säkerställa att barnbidraget skulle komma barnet till
              godo betalades det ut till mamman. Sedan barnbidraget infördes,
              för snart 60 år sedan, har dock mycket förändrats i vårt samhälle.
              Kvinnor förvärvsarbetar i större utsträckning i dag än på 40-talet
              och har ett betydligt större försörjningsansvar för barn och hushåll.
              Dock är steget långt, som man kan läsa i dag i Svenska Dagbladet,
              till att kvinnor vidmakthåller ansvaret för hem och familj och
              samtidigt kräver halva makten i arbetslivet. Så långt har vi inte
              kommit ännu. Att vi kräver det är en sak.
            </seg>
            <seg n="995029fd">
              Att fler män tar del av ansvaret för hem och barn är fortfarande,
              kan man krasst uttrycka det, som att kvinnorna har projektledaransvaret
              för familjen. Detta avspeglar sig i antalet dagar som män respektive
              kvinnor tar ut från föräldraförsäkringen. Den underliggande normen
              i samhället är att kvinnors ansvar för barnen är obligatoriskt
              medan männens är frivilligt.
            </seg>
            <seg n="605b21d1">
              I dag befinner vi oss i en situation där skilsmässorna är många
              och alltfler barn lever med en förälder och träffar den andra
              föräldern kanske varannan helg och några veckor under sommaren.
              Men det har skett en viss förändring, och det är att de unga papporna
              nu alltmer tar sitt ansvar för barnen och kanske framför allt
              kräver att få ta del av barnens liv. Flera barn har i dag möjligheten
              att bo varannan vecka hos mamma och varannan vecka hos pappa,
              så kallat växelvis boende vid skilsmässa.
            </seg>
            <seg n="e5503304">
              Men fortfarande är det mamman som får barnbidraget om inte föräldrarna
              gemensamt har anmält något annat. Detta är förstås förlegat. Om
              föräldrarna delar på kostnaderna för barnet bör det förstås också
              finnas en möjlighet för föräldrarna att också dela barnbidraget,
              eftersom barnbidraget är till för att i viss utsträckning kompensera
              för kostnader som är förknippade med barnet. Det är därför bra
              att regeringen nu öppnar för att föräldrar där barnen har växelvis
              boende också ska kunna dela barnbidraget om båda föräldrarna vill
              ha det så. Om båda föräldrarna gemensamt ansöker om delat barnbidrag,
              är det det närmaste en garanti för delade kostnader för barnet
              som vi kan komma.
            </seg>
            <seg n="eb4cbf23">
              Vänsterpartiet delar regeringens uppfattning att det är viktigt
              att samhället sänder ut signaler som säger att kvinnor och män
              har lika stort föräldraansvar, både vad gäller omsorg och vad
              gäller försörjning. Till skillnad från regeringen och Miljöpartiet
              anser vi dock att det finns verktyg som är betydligt mer träffsäkra
              och som verkligen skulle kunna medföra stora jämställdhetspolitiska
              förändringar om de genomfördes vad gäller både ett jämställt föräldraansvar
              och jämställda villkor i övrigt, och det är en individualiserad
              föräldraförsäkring. En individualiserad föräldraförsäkring där
              båda föräldrarna på lika villkor delar ansvar och omsorg för barnen
              är förutsättningen för ett jämställt föräldraskap enligt Vänsterpartiets
              och min uppfattning.
            </seg>
            <seg n="12b774f4">
              Vad som däremot är helt oacceptabelt är att Socialdemokraterna
              och Miljöpartiet föreslår att barnbidraget också ska kunna delas
              mot den ena förälderns vilja. Barnbidraget ska enligt de båda
              partierna kunna tvångsdelas. De båda partierna säger att de vill
              ha ett könsneutralt barnbidrag. Att dela barnbidraget vid växelvis
              boende efter en gemensam ansökan från båda föräldrarna gör barnbidraget
              könsneutralt. Men att tvångsdela barnbidraget mot den ena förälderns
              vilja är inte könsneutralt det är könsblint, för då ser man inte
              att situationerna är olika.
            </seg>
            <seg n="7741e6d7">
              Vår huvudinvändning mot att tvångsdela barnbidraget vid växelvis
              boende handlar inte om hur omsorgsansvaret fördelar sig mellan
              föräldrarna utan om fördelningen av kostnaderna för barnet. Barnbidraget
              är inte, som regeringen och Miljöpartiet tycks mena, en belöning
              till den som tar omsorgsansvar, utan det är till för att möta
              barnets materiella behov. Föreligger det växelvis boende delar
              föräldrarna också aktivt omsorgsansvaret. Det växelvisa boendet
              ger inte några som helst garantier för att även kostnadsansvaret
              delas lika mellan vårdnadshavarna. Det är i dag mycket få kommuner
              som medger att fakturan för till exempel barnomsorgen delas och
              skickas till två adresser. I stället skickas fakturan till den
              adress på vilken barnet är folkbokfört, vilket oftast är hos mamman.
            </seg>
            <seg n="0ce5496c">
              Vår uppfattning i Vänsterpartiet är alltså att barnbidraget ska
              kunna delas vid växelvis boende om båda föräldrarna, oavsett kön,
              gör en obligatorisk gemensam anmälan om delat barnbidrag till
              Försäkringskassan. Detsamma bör gälla bestämmelserna för utbetalning
              av vårdbidrag.
            </seg>
            <seg n="cf46ed6f">
              Däremot säger vi nej till tvångsdelat barnbidrag vid växelvis
              boende, det vill säga att barnbidraget ska kunna delas mot den
              ena förälderns vilja. Detta gäller även vårdbidraget. Vi vill
              i stället ha en samlad utredning ur ett barnperspektiv som bland
              annat utreder hur de stora kostnaderna för barnet fördelas mellan
              föräldrarna.
            </seg>
            <seg n="b9dfbc24">
              Liksom övriga ledamöter har jag fått många e-mejl och telefonsamtal
              vad gäller förslaget om att dela barnbidraget mot den ena förälderns
              vilja. Det har varit från pappor som tar sitt ekonomiska ansvar,
              från mammor som vittnar om sin svåra ekonomiska situation därför
              att pappan inte tar sin del av kostnaderna. Jag har fått e-mejl
              från mormödrar och farmödrar som beskriver hur de ser på sina
              ensamstående döttrars och söners situation. Sammantaget menar
              jag att detta visar att det är klokt att inte tvångsdela utan
              att först utreda till exempel hur kostnaderna fördelas.
            </seg>
          </u>
          <note n="43f6c1d9">
            Fru talman! Jag yrkar bifall till reservation 1, punkt 1 och
            reservation 4, punkt 5.
          </note>
          <note type="speaker" n="97802dc7">
            Anf. 5 BIRGITTA CARLSSON (c):
          </note>
          <note n="d742c856">
            Fru talman! Jag börjar mitt anförande med att yrka bifall till
            reservationerna nr 1 och nr 4.
          </note>
          <u who="Q4916292" xml:id="i-4313e375ef4124a8-0" n="9214a251">
            <seg n="aebd9a24">
              Alla barn har rätt att växa upp under trygga och stabila förhållanden
              med en nära och regelbunden kontakt med båda sina föräldrar. Där
              det är möjligt är det viktigt att alla barn, både flickor och
              pojkar, har denna regelbundna kontakt med både sin mamma och sin
              pappa.
            </seg>
            <seg n="b000ab1f">
              Vi kan ju inte med politiska beslut styra över olika familjers
              situation och hur den utvecklas. Många barn växer upp i familjer
              med både mamma och pappa, och jag vet av egen erfarenhet att det
              är mycket positivt att ha både en mamma och en pappa att göra
              roliga saker tillsammans med, men inte bara att göra roliga saker
              med utan också en mamma och pappa som bryr sig, som lyssnar, tröstar,
              uppmuntrar och stöttar när livet ibland känns tungt, för det kan
              det göra även för barn.
            </seg>
            <seg n="3b06aee2">
              Det är viktigt att arbetslivet fungerar så att både mammor och
              pappor kan prioritera sin arbetstid så att de kan tillbringa mer
              tid tillsammans med sina barn. Som förälder till tre flickor som
              nu är vuxna kan jag konstatera att tiden när de är beroende av
              oss som föräldrar går oerhört fort. Den bara försvinner.
            </seg>
            <seg n="c284b71a">
              Fru talman! För att familjer med barn, oavsett hur familjen ser
              ut, ska må bra och fungera på ett tillfredsställande sätt är det
              många olika faktorer som spelar roll, som till exempel att ha
              en bostad med hygglig standard, ett arbete som man trivs med och
              som helst också är välavlönat. Att ha ett fungerande socialt nätverk
              av nära släktingar och vänner är också värdefullt och viktigt.
            </seg>
            <seg n="1204b8fc">
              I den beskrivna idyllen lever inte alla familjer i dag. I dagens
              Sverige är det alltfler familjer som inte klarar av att leva tillsammans
              utan väljer att bo åtskilda. När separationen är ett faktum och
              det finns barn med i familjen är det mycket viktigt att man får
              all tänkbar hjälp att ordna upp sina relationer så att barnen
              i familjen inte far illa.
            </seg>
            <seg n="6379a1d5">
              I de allra flesta fall är det mycket viktigt att barnen får ha
              en regelbunden kontakt med båda sina föräldrar. Växelvis boende
              att bo halva tiden hos mamman och halva tiden hos pappan har blivit
              allt vanligare. Dessutom är det viktigt att båda föräldrarna har
              likartade möjligheter att på ett bra sätt leva tillsammans med
              sina barn.
            </seg>
            <seg n="0cac0190">
              Därför anser vi i Centerpartiet att det är positivt att föräldrarna
              har möjlighet att dela på barnbidraget. Det är föräldrarna som
              ska komma överens om hur man gör denna fördelning och anmäla vem
              som ska stå som mottagare av barnbidraget. Detta känns både bra
              och rättvist, men vi anser att det måste vara en ömsesidig överenskommelse
              mellan föräldrarna. Det är viktigt att föräldrarna är överens
              om denna delning av barnbidraget. Är de överens talar det mesta
              för att de även är överens om och tar delat ansvar för större
              kostnader för barnet.
            </seg>
            <seg n="d4cec151">
              Vi tycker inte att regeringens förslag om att barnbidrag vid
              växelvis boende ska kunna delas efter anmälan av endast en förälder
              är bra. Vi tror att det kan leda till fler konflikter och tvister,
              och det gagnar inte barnen. Det förslaget kan frambringa boendelösningar
              som kanske inte alltid är till barnets bästa. Att införa denna
              tvingande lösning tror vi kan öka risken för fler motsättningar
              mellan föräldrarna och då finns det risk att det är barnen som
              blir de stora förlorarna.
            </seg>
            <seg n="80a36126">
              Jag har, som tidigare talare, fått många mejl, brev och telefonsamtal
              från pappor och mammor och också från mor- och farföräldrar. Det
              råder ingen tvekan om att många känner sig styvmoderligt behandlade
              med dagens system, men det förslag som vi ska ta ställning till
              i riksdagen i dag löser inte problemen. Man flyttar problemet
              från en part till en annan.
            </seg>
            <seg n="8297c98d">
              Fru talman! När barnbidraget infördes 1947 på förslag från Bondeförbundet
              innebar det en klar ekonomisk förbättring för barnfamiljerna,
              och på den tiden var det naturligt att det var mamman som var
              betalningsmottagare eftersom hon ofta saknade förvärvsinkomst
              och oftast tog det övervägande ansvaret för barnen.
            </seg>
            <seg n="a0e7f7a0">
              Det går inte att jämföra en barnfamilj som den såg ut på 40-talet
              med hur den ser ut 2006. Nu förvärvsarbetar de allra flesta kvinnor
              och det är inte lika självklart att barnbidraget ska utgå till
              mamman. Risken finns att det förstärker den traditionella uppfattningen
              att mamman ska ha huvudansvaret för barnen. Trots denna risk vill
              vi alltså inte införa en tvingande lösning när endast en förälder
              vill dela barnbidraget. Vi vet att många pappor tar stort ansvar.
              Det välkomnar vi.
            </seg>
            <seg n="6209980d">
              Vi får aldrig glömma att barnbidraget inte är en belöning till
              den som tar omsorgsansvar, utan är till för att möta barnets materiella
              behov. I familjer med växelvis boende barn finns det ett delat
              omsorgsansvar men det finns ingen automatik i att även kostnadsansvaret
              delas lika mellan vårdnadshavarna. Om man kunde garantera att
              även de stora kostnaderna, som till exempel för barnomsorgen,
              kunde delas lika mellan föräldrarna vore det naturligt med delat
              barnbidrag. Nu finns inte denna garanti till delad barnomsorgskostnad
              eller andra stora kostnader och då kan vi inte heller stödja en
              tvingad delning av barnbidraget.
            </seg>
            <seg n="02321cd4">
              Fru talman! Den parlamentariska utredningen SOU 2005:43 Barnets
              bästa föräldrarnas ansvar som utrett denna fråga gjorde inte en
              ordentlig genomlysning av den ekonomiska situationen för barn
              i separerade familjer. Det föreslår vi i dagens betänkande.
            </seg>
            <seg n="3345ee7a">
              Dessa barn är ofta ekonomiskt och socialt utsatta. Det finns
              ett behov av att ta ett större grepp om de bidrag och regler som
              påverkar möjligheterna till en väl fungerande försörjning av och
              omsorg om dessa barn. Det behövs en samlad utredning ur ett barnperspektiv
              om de bidragsregler som påverkar barn till särlevande föräldrar.
              Det är viktigt att utredningen också beaktar de stora kostnaderna
              för barnet och hur kostnadsansvaret fördelas mellan föräldrarna.
              Det är viktigt att regeringen snarast tillsätter en utredning
              som ser till hela försörjningsbilden. Men fokus måste alltid vara
              att barnen ska ha det bra.
            </seg>
          </u>
          <note type="speaker" n="5deddc04">
            Anf. 6 KERSTIN KRISTIANSSON KARLSTEDT (s):
          </note>
          <note n="050535f8">
            Fru talman! Inledningsvis vill jag yrka bifall till förslaget
            i betänkandet och avslag på samtliga reservationer.
          </note>
          <u who="Q4959886" xml:id="i-23720430c0591edc-0" n="3fd1a9ea">
            <seg n="925ef077">
              Vi skriver i dag den 8 mars, internationella kvinnodagen. Den
              har en historia som sträcker sig över ett helt sekel. På olika
              ställen i vårt land manifesteras den i dag. Nu, liksom tidigare,
              handlar det om frigörelse, kamp för lika rättigheter mellan könen
              och mot diskriminering. Mot den bakgrunden känns det bra att vi
              socialdemokrater tillsammans med Miljöpartiet just i dag kan presentera
              ett förslag i kammaren om möjlighet till delat barnbidrag och
              vårdbidrag vid växelvis boende.
            </seg>
            <seg n="d77c2432">
              Det är ett steg mot ett jämställt föräldraskap. Det är en fråga
              som har sin grund i principen om lika rättigheter och skyldigheter
              för kvinnor och män.
            </seg>
            <seg n="4064ad61">
              Mindre bra känns det att vi just i dag löper risken att besluta
              om att göra avsteg från just den principen.
            </seg>
            <seg n="fa843a03">
              Det är viktigt att understryka att förslaget om delat barnbidrag
              enbart berör de familjer där barnen bor växelvis hos sina föräldrar
              och har en lagakraftvunnen dom eller ett avtal godkänt av socialnämnden
              i kommunen.
            </seg>
            <seg n="c30e3c14">
              Under det senaste året har, som många talare före mig påpekat,
              det växelvisa boendet ökat markant. Alltfler föräldrar har sedan
              de separerat ett fortsatt gemensamt ekonomiskt ansvar för barnens
              försörjning. Denna utveckling visar behovet av att ändra dagens
              regler för utbetalning av barnbidraget.
            </seg>
            <seg n="120ac819">
              Vi tycker att det är viktigt att uppmuntra båda föräldrarna att
              ta ett gemensamt ansvar för sina barn även efter en separation.
              Om barnen bor lika mycket hos sin mamma som hos sin pappa betyder
              det ju att föräldrarna har ett gemensamt ansvar som ska bäras
              fullt ut. Då är det fel att samhället utgår ifrån att det endast
              är mamman som ska ta ansvar för inköp till barnen. Det, om något,
              bidrar till att hålla gamla könsroller vid liv.
            </seg>
            <seg n="bbcfc3a7">
              Tvärtom bör vi se det som en viktig förutsättning för kvinnors
              frigörelse att männen faktiskt vill och är beredda att ta halva
              ansvaret över det som vi brukar kalla familjen eller den privata
              sfären.
            </seg>
            <seg n="f951da26">
              Därför innebär ett nej till förslaget om delat barnbidrag vid
              växelvis boende också i förlängningen ett nej till ytterligare
              frigörelse för kvinnan.
            </seg>
            <seg n="cf64cad0">
              Det är min övertygelse att många pappor både vill och är beredda
              att ta ansvar. De önskar inget hellre än att bli betrodda. De
              kräver sin rätt att också ges halva det ekonomiska ansvaret, inte
              bara halva vårdnaden. De vill också bli accepterade som fäder
              i rollen av att vara kapabla att gå till affären och köpa både
              kläder och leksaker till barnen.
            </seg>
            <seg n="8c560a1b">
              När barnbidraget infördes 1947 var det logiskt att det oavkortat
              i alla lägen gick till kvinnan. Familjesituationen såg också annorlunda
              ut. Separationer var ovanliga. Det sågs dessutom med den tidens
              mått mätt som mycket radikalt och ett viktigt framsteg i kampen
              för kvinnors villkor. Mannen hade försörjningsbördan och arbetade
              utanför hemmet. Kvinnan skötte hem och barn. Därför var det självklart
              att barnbidraget skulle tillfalla henne. Men i dag har vi ett
              annat läge i samhället. I dag förvärvsarbetar kvinnor med barn
              i mycket högre grad än för 60 år sedan, och pappor tar större
              del i omsorgen om barnen.
            </seg>
            <seg n="93d1ea98">
              Lika rätt och naturligt som det 1947 var att lagstifta om att
              ge hela barnbidraget till kvinnan, lika naturligt och tidsenligt
              är det i dag att säga att det kan delas i vissa familjesituationer.
            </seg>
            <seg n="647f59b9">
              Det naturliga i dag måste vara att göra lagstiftningen könsneutral
              när det gäller familjer med växelvis boende. Men trots allt, och
              det är det viktigaste, tycker jag, är barnbidraget till för barnet
              och ska då följa barnet. Och lever barnet växelvis hos sina föräldrar
              är det logiskt att dela barnbidraget.
            </seg>
            <seg n="646102b3">
              Fru talman! Tyvärr är det fortfarande så att det finns alltför
              många ojämställda relationer mellan män och kvinnor, relationer
              eller rentav icke-relationer där kvinnan tar hela ansvaret för
              omvårdnaden. Jag tänker på ensamstående med låga inkomster och
              med hela vårdnaden om barnen. Jag tänker på dem som har separerat
              från en partner som inte vill eller säger sig inte kunna ta hand
              om barnet eller ta ansvaret. Det förslag som vi behandlar i dag
              kan inte avhjälpa dessa orättvisor och problem. Och dessa mammor
              ska naturligtvis även i fortsättningen få rätten till hela barnbidraget.
              Dessutom, vilket är viktigt när vi diskuterar förslaget om delat
              barnbidrag, kan Försäkringskassan om barnet inte bor växelvis
              hos föräldrarna och om föräldrarna inte delar på ansvaret, om
              det finns en lagakraftvunnen dom eller ett godkänt avtal från
              kommunen också säga nej.
            </seg>
            <seg n="610a53a0">
              Även om livsvillkoren i dag liksom samhällets stöd har förbättrats
              under de senaste 50 åren finns det fortfarande orättvisor och
              stora klyftor mellan människor, mellan familjer och mellan män
              och kvinnor. Men jag är helt övertygad om att dessa problem angrips
              bäst genom att vi har en välfärdspolitik som omfattar alla, att
              vi arbetar för utjämning av klyftor, att vi arbetar med attityder
              för jämställdhet och aktiva åtgärder mot diskriminering i arbetslivet
              liksom att vi aktivt arbetar för att uppvärdera traditionella
              kvinnodominerade yrken.
            </seg>
            <seg n="afe1edee">
              Det skulle vara bra om vi i eftermiddag kan meddela allmänheten
              att Sveriges riksdag har beslutat att göra lagstiftningen om barnbidrag
              och vårdbidrag könsneutral vid växelvis boende därför att vi tror
              och vet att det genererar ansvarstagande, även ekonomiskt ansvarstagande,
              därför att barnbidraget liksom vårdbidraget är till för barnen
              och ska följa dem och därför att vi tror på jämställdhet som en
              övergripande princip.
            </seg>
            <seg n="774f56fc">
              Vi socialdemokrater är beredda att ändra en nästan 60 år gammal
              lagstiftning i riktning mot hur samhället har förändrats och hur
              familjesituationen för många är i dag.
            </seg>
            <seg n="77635ddf">
              Det är min förhoppning och önskan att tillräckligt många i denna
              kammare är lika beredda som vi.
            </seg>
          </u>
          <note n="94da8532">
            I detta anförande instämde Tomas Eneroth, Anita Jönsson, Yilmaz
            Kerimo, Kurt Kvarnström, Agneta Lundberg, Göte Wahlström och Mariann
            Ytterberg (alla s).
          </note>
          <note type="speaker" n="de044bad">
            Anf. 7 Förste vice talman PER WESTERBERG (m) replik:
          </note>
          <u who="unknown" xml:id="i-2a017090462b7fdf-1" n="a187ff0a">
            <seg n="6048df6f">
              Fru talman! Jag tror att Kerstin Kristiansson Karlstedts anförande
              rätt väl speglar varför propositionen bör avslås. Det är inte
              fråga om dålig vilja det vill jag absolut inte säga om förslaget
              i propositionen men det är fel förslag för att lösa en del av
              problematiken här.
            </seg>
            <seg n="d419b58e">
              Jag har väldigt svårt att se att man genom att tvångsvis kunna
              dela barnbidraget löser det grundläggande problemet. I stället
              riskerar man att ytterligare försvaga de svagaste i samband med
              skilsmässor och stärka dem som är starkare.
            </seg>
            <seg n="f9f36a63">
              Men jag håller helt med om att den här lagstiftningen är föråldrad
              och behöver reformeras. Jag har därför väldigt svårt att förstå
              varför Kerstin Kristiansson Karlstedt här inte vill utreda de
              samlade förhållandena som gäller bidrag och stöd för att hjälpa
              barn i synnerhet i samband med skilsmässor och växelvis boende.
            </seg>
            <seg n="aba448ac">
              Vi är för könsneutralitet. Vi skulle gärna ha tagit ett provisoriskt
              beslut just om att barnbidraget går till den förälder hos vilken
              barnen är mantalsskrivna. Det är uppenbart så att en stor del
              av kostnaderna, till exempel dagisavgifter, hamnar där.
            </seg>
            <seg n="02aafbf3">
              Jag vill därför fråga Kerstin Kristiansson Karlstedt: Varför
              vill man inte gå vidare och se helheten i problematiken och därmed
              försöka lösa det hela? Det här är ju ingen lösning. Det är någon
              form av förändringar på ytan som dessutom i många fall, men inte
              alla, tenderar att gå åt fel håll. Varför är det fel att utreda
              och gå igenom detta? Varför motsätter man sig detta, och varför
              genomför man en delreform som riskerar att försvaga svaga och
              stärka starka?
            </seg>
          </u>
          <note type="speaker" n="1e3e8907">
            Anf. 8 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-0" n="3fd1a9ea">
            <seg n="e6a275bc">
              Fru talman! Jag ser det inte på samma sätt som Per Westerberg
              gör och som han beskrev. Jag tycker först och främst att det är
              viktigt att barnbidraget följer barnen där barnen befinner sig
              ska också pengarna finnas. Det tror jag genererar ett ansvar hos
              den förälder som tidigare ingenting har fått, oftast pappan. I
              de flesta familjer det har också sagts här av många talare tar
              man detta ansvar. Men varför ska då inte barnbidraget, som vi
              alla är överens om är till för barnet, få delas? Och varför vill
              Moderata samlingspartiet inte ta detta lilla steg mot ett jämställt
              föräldraskap som man ändå tycker är bra, säger man, utan vill
              gömma allt i utredningar?
            </seg>
            <seg n="6611a853">
              Dessa frågor när det gäller just familjepolitiken har utretts
              i många olika omgångar. Så sent som 2004 fick vi en rapport till
              utskottet om ekonomiskt utsatta barn där man sade att det där
              till nästan 90 % handlar om arbetslöshet. Alltså: Det handlar
              om andra problem än att dela ett barnbidrag, vilket i sig, tror
              jag, skulle kunna lösa en del också.
            </seg>
          </u>
          <note type="speaker" n="68a8bb21">
            Anf. 9 Förste vice talman PER WESTERBERG (m) replik:
          </note>
          <u who="unknown" xml:id="i-2a017090462b7fdf-2" n="a187ff0a">
            <seg n="59369c59">
              Fru talman! Det låter nästan som om Kerstin Kristiansson Karlstedt
              vill det som framförs i det moderata förslaget som även väldigt
              mycket stöder vad Barnombudsmannen tycker, nämligen att barnbidraget
              ska följa barnet. Och barnet har ofta sina största kostnader där
              det är mantalsskrivet. Gör man detta blir det dessutom könsneutralt.
            </seg>
            <seg n="4c74ce82">
              Det är inte obekant att de flesta kommuner vägrar att dela dagisräkningen,
              utan den hamnar där barnet är mantalsskrivet och drabbar därmed
              den förälder hos vilken barnet är mantalsskrivet hårt. Det är
              om det råder oenighet eller konflikt mellan föräldrarna som problemet
              uppstår. Är föräldrarna ense löser sig detta automatiskt.
            </seg>
            <seg n="90eaef4a">
              Men jag tycker inte Kerstin Kristiansson Karlstedt kommer fram
              till varför detta förslag leder till någonting som är bra. Vi
              är för ett jämställt samhälle. Vi är för en könsneutral lagstiftning.
              Men vi vill framför allt värna om barnens rättigheter och barnens
              rätt till bägge föräldrarna som är naturligt. Då måste man även
              ta det bredare ansvaret och göra den bredare utredningen. Och
              det är alldeles uppenbart att utredningen när den lämnade sitt
              betänkande till regeringen inte hade gått i mål och inte hade
              klarat av att utreda alla de delar som var nödvändiga för att
              man skulle kunna få ett anständigt och bra förhållande i dessa
              fall, där föräldrarna dessvärre kan bli oeniga, kanske beroende
              på knappa ekonomiska resurser, och där barnen kommer i kläm.
            </seg>
          </u>
          <note type="speaker" n="85081627">
            Anf. 10 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-1" n="3fd1a9ea">
            <seg n="dd71d2d2">
              Fru talman! Först och främst är det en viktig signal från samhällets
              sida att tala om att pappan nu får halva barnbidraget. Det är
              oftast pappor det handlar om. Med mer pengar och intäkter följer
              också ökat ansvar och det också av ekonomisk karaktär. Det är
              en viktig signal från samhällets sida.
            </seg>
            <seg n="6602c97c">
              När det gäller ekonomiskt utsatta familjer och ekonomiskt utsatta
              barn måste vi ha andra metoder för att avhjälpa det. Där hjälper
              det inte enbart med barnbidraget. Det handlar om att få människor
              sysselsatta och mer träffsäkra bidrag i form av bostadsbidrag
              och underhållsstöd. Det handlar om det som nu finns i studiestödssystemet
              för studerande föräldrar som får ett extra bidrag för barnen,
              och så vidare. Det handlar om träffsäkrare system än just barnbidraget.
            </seg>
          </u>
          <note type="speaker" n="05e9553a">
            Anf. 11 BIRGITTA CARLSSON (c) replik:
          </note>
          <u who="Q4916292" xml:id="i-48795c9090ac1f55-0" n="9214a251">
            <seg n="75ab2b47">
              Fru talman! Jag håller med Kerstin Kristiansson Karlstedt om
              att det inte bara är barnbidraget som löser problemen. Vi går
              emot förslaget att nu göra förändringen mot en förälders vilja.
              Vi går inte emot att vi delar barnbidraget om man är överens om
              det.
            </seg>
            <seg n="640939c4">
              Förhoppningsvis ska också föräldrar få den hjälp de behöver i
              samband med en separation så att man ser till hur det ser ut totalt
              ekonomiskt och vem som verkligen behöver bidraget för att klara
              sin situation den tid man lever tillsammans med barnen.
            </seg>
            <seg n="94ab378b">
              Visst är det viktigt att barnbidraget får fortsätta att utgå
              som det gör. Om vi ska tvinga en förälder att dela barnbidraget
              borde vi samtidigt ha ett förslag som innebär att också de stora
              kostnaderna delas. Den riktigt stora kostnaden är oftast barnomsorgskostnaden.
              Vi borde med automatik också dela den.
            </seg>
            <seg n="ed97c31c">
              Vi menar på att det är fel att bara dela inkomsten men inte dela
              utgiften. Det är där som många kvinnor kan komma i kläm. Det är
              vad vi motsätter oss. Jag tycker att det är viktigt att det framkommer.
            </seg>
          </u>
          <note type="speaker" n="adc40f7d">
            Anf. 12 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-2" n="3fd1a9ea">
            <seg n="97779c4d">
              Fru talman! Det kan naturligtvis uppstå problem vid vissa olika
              tillfällen. Men frågan är om vi ska gå in från Sveriges riksdag
              och lagstifta om de bitarna. Är det inte en kommunal angelägenhet?
              Om jag inte har läst alldeles galet tittade 2002 års vårdnadskommitté
              just på frågorna om försörjningsansvaret och ekonomisk belastning.
            </seg>
            <seg n="4a9b8b1f">
              Man kom inte fram till någonting vad gällde detta, utan det var
              en väldigt svårlöst fråga. Det kan man konstatera. För närvarande
              bereds Vårdnadskommitténs betänkande på Regeringskansliet. I det
              läget kräver man ytterligare en utredning. Jag tror inte att vi
              kan utreda allting till vägs ände och se till att det från denna
              kammare lagstiftas om allting. Vi måste även se till att människor
              själva i sin vardag löser de bitarna.
            </seg>
            <seg n="18eb7317">
              De signaler vi kan ge från riksdagen är följande. Vi tror och
              tycker att det är rättvist att om barnet växelvis bor hos sina
              föräldrar ska man också få dela på barnbidraget. Utgifterna och
              även vårdbidraget ligger på båda ställen. Det är viktigt att man
              kommer till en lösning på den rättvisefrågan och jämställdhetsfrågan.
            </seg>
          </u>
          <note type="speaker" n="e31de160">
            Anf. 13 BIRGITTA CARLSSON (c) replik:
          </note>
          <u who="Q4916292" xml:id="i-48795c9090ac1f55-1" n="9214a251">
            <seg n="2947412e">
              Fru talman! Vi har inte motsatt oss hela förslaget. Det gäller
              när ena föräldern ska tvinga sig till en delning av bidraget.
              Man flyttar problemen från den ena föräldern till den andra.
            </seg>
            <seg n="3dd42b24">
              Det råder ingen tvekan om, och det har också framkommit här,
              att det ofta är kvinnan som har den svaga ekonomin. Väldigt ofta
              är också barnet mantalsskrivet hos kvinnan, som har talats om
              tidigare här i debatten. Det är då hon som får stå för den stora
              kostnaden när barnen är små i form av fakturan. Det är viktigt
              att man ser till helheten.
            </seg>
            <seg n="09d65d98">
              Vi vet också om att utredningen som Kerstin Kristiansson Karlstedt
              talar om inte gick till botten med ekonomin. Det är viktigt att
              man verkligen gör det så att den ekonomiska situationen runt barnet
              är fullständigt belyst. Det är så lätt att vi fattar små delbeslut,
              det ena efter det andra. Det är viktigt att vi ser till helheten
              så att inte barnen kommer i kläm.
            </seg>
            <seg n="c4456166">
              Det är vad vi motsätter oss. Vi tycker inte det här förslaget
              ser till helheten för barnet.
            </seg>
          </u>
          <note type="speaker" n="85b14c73">
            Anf. 14 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-3" n="3fd1a9ea">
            <seg n="cefbe1a3">
              Fru talman! Det är naturligtvis inte en helhetslösning på hela
              familjepolitiken. Det är ej heller en helhetslösning på den ekonomiska
              situationen för varje enskild familj. Det är ett steg i rätt riktning.
              Varför vill man inte ställa upp på det, om man tycker att det
              är så riktigt och rätt? Det är vad jag tycker är så märkligt.
              Man vill inte ställa upp för att göra en jämställt föräldraskap
              verkligt.
            </seg>
          </u>
          <note type="speaker" n="c203ca27">
            Anf. 15 ULLA HOFFMANN (v) replik:
          </note>
          <u who="Q4954312" xml:id="i-925daba19e1655d3-1" n="103ccd4a">
            <seg n="a9d1dea0">
              Fru talman! Jag vill påminna Kerstin Kristiansson Karlstedt om
              vad som står i den reservation som de fem partierna har lämnat
              in: Det är positivt att barnbidraget nu ska betalas ut till den
              förälder som av föräldrarna anmälts som mottagare och att inte
              som i dag utbetalning med automatik görs till modern. Jag vill
              bara ordningens skull tala om att det är vad vi säger.
            </seg>
            <seg n="2f258463">
              Sedan går jag till min fråga. I dag erbjuder Tomas Eneroth och
              Kerstin Kristiansson Karlstedt i Svenska Dagbladet riksdagens
              ledamöter en möjlighet att bli historiska genom rösta ja till
              tvångsdelat barnbidrag. Man säger i inlägget: Internationella
              kvinnodagen kom till för att stärka och likställa kvinnans rättigheter
              med mannens och inte för att kvinnan skulle vidmakthålla ansvar
              för hem och familj och samtidigt kräva halva makten i arbetslivet.
            </seg>
            <seg n="f3b4776b">
              Syftet bakom internationella kvinnodagen och varför den kom till
              är lite felbeskrivet. Jag vill hänvisa till promemoria från utredningstjänsten
              om varför det skedde. Förutom det förstår jag inte riktigt kopplingen.
              Menar Kerstin Kristiansson Karlstedt och Tomas Eneroth på fullt
              allvar att ett tvångsdelat barnbidrag skulle göra att männen skulle
              ta sitt fulla ansvar för hem och barn och också ge ifrån sig halva
              makten i arbetslivet, och att kvinnors deltid därmed skulle försvinna
              bort?
            </seg>
            <seg n="49e12915">
              Jag förstår inte riktigt den kopplingen. Jag skulle uppskatta
              att få en förklaring om det verkligen är så att Socialdemokraterna
              tror att tvångsdelat barnbidrag kan leda till allt detta.
            </seg>
          </u>
          <note type="speaker" n="4e1377dd">
            Anf. 16 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-4" n="3fd1a9ea">
            <seg n="d0fe2d62">
              Fru talman! Det går inte att apostrofera Tomas Eneroth, eftersom
              han sitter här i kammaren utan att delta i debatten. Jag som står
              i talarstolen får väl svara på frågan.
            </seg>
            <seg n="a0f7737e">
              Jag får för jag vet inte vilken gång i ordningen upprepa detta.
              Det är en viktig signal från samhällets sida att säga: Vi tror
              på både mäns och kvinnors både rättigheter och skyldigheter som
              föräldrar. Därför tycker vi att vid växelvis boende borde barnbidraget
              kunna delas.
            </seg>
            <seg n="5e1f004c">
              Ulla Hoffmann åberopar tvångsdelningen. Jag tycker än en gång
              att barnbidraget är till för barnen. När barnen bor varannan vecka
              hos sin mamma och varannan vecka hos sin pappa borde en logisk
              följd vara att barnbidraget följer barnet, eftersom alla tycks
              tycka att det är till för barnet.
            </seg>
          </u>
          <note type="speaker" n="6dbc6421">
            Anf. 17 ULLA HOFFMANN (v) replik:
          </note>
          <u who="Q4954312" xml:id="i-925daba19e1655d3-2" n="103ccd4a">
            <seg n="30044c6c">
              Fru talman! Nu vet jag inte hur jag ska uttrycka mig för att
              inte apostrofera. Men Kerstin Kristiansson Karlstedt står också
              som undertecknare av artikeln. Det var egentligen en direkt fråga.
            </seg>
            <seg n="e5db6604">
              Visst är det viktigt att vi ger signaler om att barnen är båda
              föräldrarnas ansvar. Vi ser också att det håller på att hända
              någonting när det gäller ansvarsfördelningen och omsorgsfördelningen.
              Det är därför viktigt att kunna öppna möjligheten vid växelvis
              boende att om båda föräldrarna begär det och vill ha det på det
              viset ska barnbidraget också kunna delas. Det är ingen av oss
              som motsätter oss det.
            </seg>
            <seg n="064be18d">
              Vad vi motsätter oss är att Socialdemokraterna tillsammans med
              Miljöpartiet utan att närmare utreda var kostnadsansvaret ligger
              också vill gå in och tvångsdela barnbidraget. När en förälder,
              och det är oftast kvinnan, säger nej ska ni ta halva barnbidraget
              utan att, precis som Birgitta Carlsson sade, ta reda på var kostnaderna
              ligger.
            </seg>
            <seg n="504d56ae">
              Ska man ha halva inkomsten måste man också ha halva utgiften.
              Vi tycker att det är klokt. Det ger en rätt signal till de ensamstående
              mammor som i dag har en fruktansvärt dålig ekonomisk situation
              att vi också står på deras sida.
            </seg>
          </u>
          <note type="speaker" n="6a4a7a7f">
            Anf. 18 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-5" n="3fd1a9ea">
            <seg n="95540a5e">
              Fru talman! Jag vet inte om det var någon direkt fråga till mig.
              Det var bara påståenden. Jag tycker precis samma sak.
            </seg>
            <seg n="1ed4e00b">
              Jag tror inte att barnbidraget löser problemen för ensamstående
              kvinnor med dålig ekonomi. Det är andra bitar som ska in där.
              Det handlar om en välfärdspolitik för alla.
            </seg>
            <seg n="1b04a77a">
              Det handlar om träffsäkra system, som jag tidigare räknade upp
              här, för bostadsbidrag, underhållsstöd och en hel del annat. Det
              är inte bara barnbidraget som det handlar om.
            </seg>
            <seg n="9d60b06f">
              Jag tror det precis motsatta; om nu pappan inte sägs vara betrodd
              att dela barnbidraget så går också signalerna ut att han inte
              heller behöver vara med och betala. Då behöver han inte heller
              ställa upp på de utgifter som finns. Om hon får hela inkomstbiten
              så kan hon också stå för utgifterna, kanske pappan tänker. Det
              kan alltså också vara det motsatta. Det här måste vi ha lite grann
              i bakhuvudet, tycker jag.
            </seg>
          </u>
          <note type="speaker" n="e3622ff0">
            Anf. 19 SOLVEIG HELLQUIST (fp) replik:
          </note>
          <u who="Q4953475" xml:id="i-c783282cc4357578-1" n="9f39c35a">
            <seg n="1157c6ba">
              Fru talman! Det är den internationella kvinnodagen. Vi har inte
              direkt könsneutrala löner. Bland 78 % av de samlevande paren är
              det mannen som har den högre inkomsten. Bland 22 % är det kvinnorna
              som har det.
            </seg>
            <seg n="f0a221ae">
              När man pratar familjeekonomi så är det intressanta de facto
              vilka pengar man har i börsen. Det Socialdemokraterna lyfter fram
              är jämställdhet på papperet. Det verkar vara viktigare än förhållandet
              i praktiken. Jag sade i mitt anförande att det finns en påtaglig
              risk att många med svag ekonomi i stället hamnar på socialkontoren.
              Beräkningen från RUT var preliminär, men ungefär 100 miljoner.
              Hur ser Kerstin Kristiansson Karlstedt på det i ett jämställdhetsperspektiv?
            </seg>
          </u>
          <note type="speaker" n="0672219c">
            Anf. 20 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-6" n="3fd1a9ea">
            <seg n="9370500b">
              Fru talman! Vi borde väl i alla fall tillsammans, Solveig Hellquist,
              ställa upp på en välfärdspolitik som är lika för alla. Vi borde
              kanske tillsammans ställa upp för att utjämna klyftor, som jag
              sade i mitt anförande. Vi borde förändra attityder till jämställdhet
              och försöka uppvärdera kvinnodominerade yrken. Där har vi den
              verkliga ekonomiska biten.
            </seg>
            <seg n="d7ffc540">
              Det handlar alltså inte bara om delning av barnbidraget utan
              om så många andra välfärdssystem som vi borde värna, där jag vet
              att man från borgerligt håll skjuter in sina pilar i dag.
            </seg>
          </u>
          <note type="speaker" n="3e6e975c">
            Anf. 21 SOLVEIG HELLQUIST (fp) replik:
          </note>
          <u who="Q4953475" xml:id="i-c783282cc4357578-2" n="9f39c35a">
            <seg n="56f7572c">
              Fru talman! Även i anförandet räknade du upp alla de bidrag som
              familjer är beroende av för att kunna leva ett drägligt liv, Kerstin
              Kristiansson Karlstedt. Vi kan ta den diskussionen i något annat
              sammanhang. Men jag ser det som väldigt viktigt att man ser över
              alla bidrag så att det blir mer rättvist mellan män och kvinnor
              och att det hela kommer barnen till del.
            </seg>
            <seg n="85104dcd">
              Frågan har ställts tidigare. Jag kan inte förstå varför man inte
              kan göra en översyn av alltihop utan att man bara inriktar sig
              på barnbidraget, vilket blir rent kontraproduktivt.
            </seg>
          </u>
          <note type="speaker" n="dbdf793a">
            Anf. 22 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-7" n="3fd1a9ea">
            <seg n="dab403fe">
              Fru talman! Solveig Hellquist satt själv med i 2002 års vårdnadskommitté.
              Ni satt under några år och arbetade i den. Någonting kom ni väl
              fram till i alla fall? De frågor som ni belyste där håller för
              närvarande på att beredas i Regeringskansliet. Varför inte avvakta
              den beredningen och se vad man kommer fram till? Nej, då vill
              man ha ytterligare en utredning för en helhetssyn på detta.
            </seg>
            <seg n="cab3a23c">
              Sanningen är att man ogillar den familjepolitik som förs i dag.
              Det är det som ligger bakom en ytterligare utredning. Varför inte
              kunna ställa upp på det lilla steg som tas i dag mot ett jämställd
              föräldraskap? I stället skjuter man in sig på att säga att detta
              är en tvångsdelning mellan föräldrar. Jag tycker att det är lite
              orättfärdigt.
            </seg>
          </u>
          <note type="speaker" n="a6c43566">
            Anf. 23 TORSTEN LINDSTRÖM (kd) replik:
          </note>
          <u who="Q5958869" xml:id="i-6607b530d6b5edd7-1" n="4cb5e1b5">
            <seg n="122d1285">
              Fru talman! Utgångspunkten för debatten borde naturligtvis vara
              barnens bästa och att barnbidraget är till för barnen. Det är
              bra att Kerstin Kristiansson Karlstedt också säger det i sitt
              anförande i dag.
            </seg>
            <seg n="d8ddfb1c">
              Utifrån det borde vi kunna hitta gemensamma vägar där vi ser
              till barnens bästa och till att skapa flexibla lösningar och som
              inte låser in utan öppnar upp. Vi borde hitta lösningar som markerar
              att båda föräldrarna är viktiga för barnen. Någonting så självklart
              måste tydligen sägas. Det borde vi kunna vara överens om.
            </seg>
            <seg n="2bb9d928">
              Men utifrån den utgångspunkt som jag ändå tror att vi har gemensamt
              blir det så fascinerande att regeringen lägger fram just ett sådant
              här förslag som vi har att ta ställning till i dag. Förslaget
              löser inga problem, Kerstin Kristiansson Karlstedt. Det skapar
              nya problem, och det medger faktiskt regeringen själv i sin proposition.
            </seg>
            <seg n="0c9ae39b">
              Kerstin Kristiansson Karlstedt får gärna titta på s. 16. Där
              skriver regeringen att det kommer att bli fler rättsprocesser
              och fler konflikter. Hur kan Kerstin Kristiansson Karlstedt motivera
              ett förslag som regeringen själv inser kommer att leda till fler
              konflikter och fler rättsprocesser och inte till att man ser till
              barns bästa? Det kommer inte att leda till att problemen löses,
              utan tvärtom.
            </seg>
          </u>
          <note type="speaker" n="174e07d2">
            Anf. 24 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-8" n="3fd1a9ea">
            <seg n="b42da355">
              Fru talman! Det var många frågor på en gång som Torsten Lindström
              levererade till mig. Jag upprepar igen med en dåres envishet att
              barnbidraget är till för barnet. Det är därför jag tycker att
              det också ska följa barnet. När man har en lagakraftvunnen dom
              eller ett avtal som är godkänt av kommunens socialnämnd så förutsätter
              jag att det finns någorlunda enighet bakom detta. Andra fall,
              där kvinnor står ensamma, berörs inte av detta förslag.
            </seg>
            <seg n="b67a3352">
              Varför inte kunna göra detta ställningstagande den 8 mars för
              ett mer jämställt föräldraskap? Varför inte kunna ta det lilla
              steget?
            </seg>
          </u>
          <note type="speaker" n="dff25626">
            Anf. 25 TORSTEN LINDSTRÖM (kd) replik:
          </note>
          <u who="Q5958869" xml:id="i-6607b530d6b5edd7-2" n="4cb5e1b5">
            <seg n="eb32cffb">
              Fru talman! Därför att det inte är något sådant steg. Det är
              ett steg åt fel håll. Det framgår av propositionen. Det står i
              propositionen att det kommer att blir fler rättsprocesser och
              att det kommer att bli konflikter. Sedan säger regeringen att
              det kanske inte blir så många, men det är ju nästintill ett cyniskt
              förhållningssätt! Man säger att det är okej med några fler konflikter
              och att några fler barn kommer i kläm, bara vi uppnår det här
              tekniskt dåliga förslaget som inte löser några problem. Näst intill
              varenda remissinstans har ju också sagt att det här inte löser
              problemen. Tänk en gång till! Kom tillbaka! Kom med ett förslag
              som uppmuntrar flexibilitet!
            </seg>
            <seg n="8bb1de87">
              Svagheten med förslaget, fru talman, är att det inte ser till
              barnens bästa. Det löser inga problem, utan det skapar i stället
              precis motsatsen. Det blir fler konflikter. Redan infekterade
              situationer mellan människor blir ännu mer infekterade. Det är
              helt enkelt ett dåligt förslag när det än skulle läggas fram,
              och i all synnerhet på den internationella kvinnodagen.
            </seg>
            <seg n="463941a0">
              Kerstin Kristiansson Karlstedt talade här tidigare om att meddela
              allmänheten. Jag tror att det visar ganska väl skillnaden mellan
              oss. Kerstin Kristiansson Karlstedt tror på att göra en lösning
              för alla. Man ska göra en simsalabimlösning och sedan meddela
              allmänheten. För oss kristdemokrater är det flexibilitet och barnens
              bästa som är utgångspunkten. Däremellan finns det en skillnad.
            </seg>
            <seg n="bc74e80d">
              Men vi borde kunna hitta en gemensam teknisk lösning i stället
              för det förslag som regeringen som Kerstin Kristiansson Karlstedt
              företräder här i dag själv säger kommer att leda till fler konflikter
              och fler rättsprocesser. Är det inte snudd på cyniskt att lägga
              fram ett sådant här förslag?
            </seg>
          </u>
          <note type="speaker" n="b9f18fd2">
            Anf. 26 KERSTIN KRISTIANSSON KARLSTEDT (s) replik:
          </note>
          <u who="Q4959886" xml:id="i-9b96f98bbe46f303-9" n="3fd1a9ea">
            <seg n="a1ceae55">
              Fru talman! Det här är ingen simsalabimlösning. Det har jag inte
              heller påstått. Men det är ett steg i rätt riktning; det upprepar
              jag igen. Varför inte kunna medverka till det lilla steget? I
              stället kräver man en utredning som ska se över helheten. Vilken
              helhet? Handlar det om hela familjepolitiken? Eller handlar det
              om ekonomiskt utsatta familjer? Vad är det för simsalabimlösning
              i det?
            </seg>
          </u>
          <note type="speaker" n="456d1d79">
            Anf. 27 MONA JÖNSSON (mp):
          </note>
          <u who="Q4988873" xml:id="i-63802ea9711d1ee7-0" n="6410a51d">
            <seg n="de18b8ae">
              Fru talman! Föräldrar har, och tar oftast, ansvar för sina barn.
              Varje förälder har sitt specifika ansvar för sin relation till
              just sitt barn. Miljöpartiet vill se att fler pappor tar sitt
              specifika ansvar, liksom att mammor måste lämna över ansvar till
              papporna.
            </seg>
            <seg n="dc5cf444">
              Redan 2003 sade jag i ett anförande här i kammaren: Miljöpartiet
              anser att barnbidraget ska kunna delas mellan separerade föräldrar,
              när barnet bor lika mycket hos varje förälder och man har gemensam
              vårdnad om barnen.
            </seg>
            <seg n="473efb93">
              Här står vi i dag och ska fatta ett beslut om just detta. Hittills
              har barnbidrag i stort sett alltid betalats ut till modern. Vi
              vill nu tillsammans med Socialdemokraterna ta ett första steg
              till att inte diskriminera de pappor som vill ta ansvar för sina
              barn och ge kvinnor möjligheter att minska utgifterna för inköp
              av barns kläder, fritidssysselsättningar och allt annat som kostar
              i ett barns liv.
            </seg>
            <seg n="3bd57db1">
              Barnbidraget är till för barnen, inte för föräldrarna. Därför
              är det rimligt att barnbidraget i större utsträckning följer barnet.
              Om barn till separerade föräldrar bor lika mycket hos mamma som
              hos pappa och om föräldrarna har kommit överens om eller har dom
              på att rakt av dela ansvaret för barnet bör barnet också kunna
              få ta med sig halva barnbidraget till vardera föräldern. De flesta
              separerade föräldrarna kan lösa fördelningen av det ekonomiska
              ansvaret för barnet själva, men i de fall där man inte kommer
              överens kan det behövas en reglering.
            </seg>
            <seg n="4ee084af">
              Lika modernt som det var att betala ut barnbidraget enbart till
              mamman på 40-talet lika omodernt är det i dag. Nu leder det till
              att samhällets stöd till barnfamiljerna upprätthåller och underblåser
              den ojämna uppfattningen att mamman ensam ska stå för kostnaderna
              för busskort, cyklar, mat och annat till barnen. Förslaget om
              delat barnbidrag vid växelvis boende innebär att fler barn får
              en bättre kontakt med båda sina föräldrar. Det finns ett värde
              i att män uppvärderas som föräldrar och att de själva inte förminskar
              sin roll och sitt värde i vardagen för barnen.
            </seg>
            <seg n="2ca02fc1">
              Det är ett problem att vissa pappor inte tar sin del av ansvaret
              för inköp till barnen. Jag anser att dagens ojämställda utbetalningsregler
              bidrar till att cementera problemet. I dag sänder staten ut fel
              signaler och ger inte båda föräldrarna samma förutsättningar och
              möjligheter. Svartmålningen av den överväldigande majoritet av
              pappor som har kommit överens med sina barns mammor om att ta
              halva ansvaret bidrar bara till att befästa uppfattningen att
              kvinnan ska bära huvudansvaret för barnen medan mannen kan satsa
              på karriär och arbete.
            </seg>
            <seg n="06c630e0">
              Av alla barn med separerade föräldrar är det ungefär 18 % som
              bor växelvis hos sina föräldrar. Det är denna grupp som det delade
              bidraget gäller. Av dessa 18 % är det ett antal som inte kommit
              överens om ekonomin som rör barnen. Miljöpartiet anser att konflikter
              mellan föräldrar ska lösas och kan lösas på andra sätt än genom
              barnbidraget. Dessa par måste i ett tidigt skede få hjälp och
              stöd att lösa sina konflikter dels för barnens skull, dels för
              att kunna avsluta sina förhållanden. Inga barn mår bra av att
              ha föräldrar som har öppna konflikter.
            </seg>
            <seg n="b2568ad1">
              Löneskillnader mellan kvinnor och män måste lösas, och därför
              anser jag att ansträngningarna för detta måste öka. Men dessa
              orättvisor ska inte regleras via barnbidraget. Vi vill komma bort
              från ett sådant samhälle. Det har sagts att en delning kan komma
              att drabba redan ekonomiskt utsatta grupper. Miljöpartiet har
              tillsammans med regeringen och Vänsterpartiet fattat beslut om
              förbättringar, bland annat vad gäller underhållsstöd och bostadsbidrag
              till barnfamiljer. Vi hoppas att detta ska ge bättre ekonomiska
              förutsättningar för barn som lever i ekonomiskt utsatta familjer.
            </seg>
            <seg n="21a54489">
              Fastställande av avgifter för förskoleverksamhet och skolbarnsomsorg
              tillhör kommunernas ansvarsområde. I Göteborg har man gjort det
              möjligt att debitera kostnader för barnomsorgen till båda föräldrarna.
              Vi anser att fler kommuner ska göra så, men tyvärr kan vi inte
              påverka det härifrån riksdagen, utan det är varje kommun som beslutar.
            </seg>
            <seg n="eebd10fa">
              Fru talman! Försäkringskassan ökar nu kunskapen hos separerade
              föräldrar om möjligheten att skriva avtal om underhållsbidrag
              och uppmuntrar till detta. Det betyder att fler föräldrar skulle
              kunna skriva avtal mellan sig på egen hand och inte behöva anlita
              Försäkringskassans tjänster. Försäkringskassan ska redovisa hur
              man lyckats öka kunskapen hos föräldrarna senast den 31 mars i
              år. Det innebär förmodligen att separerade föräldrar i större
              utsträckning också kommer överens om hur man vill ha barnbidrag
              och andra bidrag utbetalda.
            </seg>
            <seg n="2fd223a6">
              Till sist vill jag understryka att jag här i dag stöder förslaget
              i betänkandet som är framtaget i samarbete mellan regeringen och
              Miljöpartiet.
            </seg>
          </u>
          <note type="speaker" n="d7035e3d">
            Anf. 28 Förste vice talman PER WESTERBERG (m) replik:
          </note>
          <u who="unknown" xml:id="i-2a017090462b7fdf-3" n="a187ff0a">
            <seg n="c52c7cba">
              Fru talman! Det är ingen tvekan om att de fall vi talar om är
              väldigt mångfasetterade och därför är det mycket svårt att nå
              fram med bra lösningar. Jag vågar säga att det förslag som nu
              läggs fram lite ironiskt på kvinnodagen är dåligt för väldigt
              många kvinnor. Jag tror att det även är dåligt för relativt många
              män. Det leder dessutom till fler rättsprocesser och är möjligen
              bra för advokater. Men det är ingenting som stöder barnens situation
              i de här förhållandena.
            </seg>
            <seg n="8099904a">
              Jag har väldigt svårt att förstå hur det delade barnbidraget,
              med tvångsmedel och i värsta fall med rättsprocess, ska kunna
              stärka barnens ställning. Jag har väldigt svårt att förstå varför
              man inte vill ta ett helhetsgrepp när det gäller stödet till barn
              med särlevande föräldrar. Via våra egna kontakter och genom mängder
              av exempel kan vi se hur många personer och barn som far illa.
              Varför vill man inte gå till botten med detta utan krafsar lite
              på ytan genom att försöka få tvångsvisa delningar av barnbidrag
              i förekommande fall?
            </seg>
            <seg n="5a597d9e">
              Jag vill också fråga Mona Jönsson om hon verkligen tror att man
              löser problemet genom dela barnbidraget. Om hon tror att det löser
              problemet, skulle ni då inte lagstifta om att vi också ska dela
              räkningarna som gäller barnen? Det är alldeles uppenbart så att
              den dominerande delen av alla kommuner skickar dagisräkningarna
              dit där barnen är mantalsskrivna, ofta till kvinnan. Det är de
              som förlorar en del av pengarna med det här förslaget.
            </seg>
          </u>
          <note type="speaker" n="c61635a5">
            Anf. 29 MONA JÖNSSON (mp) replik:
          </note>
          <u who="Q4988873" xml:id="i-63802ea9711d1ee7-1" n="6410a51d">
            <seg n="47684306">
              Fru talman! Jag tycker att man ska dela kostnaderna också. Man
              ska kunna dela räkningarna. Man gör det på vissa ställen i Sverige.
              Jag sade förut att det är kommunerna som har det ansvaret. Nu
              har vi i alla partier ledamöter i olika nämnder och styrelser
              i kommunerna, och jag tycker att det är vårt ansvar att föra ut
              det och se till att man kan göra det fortsättningsvis.
            </seg>
          </u>
          <note type="speaker" n="caa8d572">
            Anf. 30 Förste vice talman PER WESTERBERG (m) replik:
          </note>
          <u who="unknown" xml:id="i-2a017090462b7fdf-4" n="a187ff0a">
            <seg n="f6e7915d">
              Fru talman! Jag tror att det är ett väldigt dyrbart sätt att
              försöka åstadkomma ett bättre förhållande på det här området.
              Om man skulle göra någonting borde det vara en lagstiftning, men
              det kommer att bli ganska dyrt att genomföra en sådan. Jag tror
              inte att det är till fromma för att komma överens efter en skilsmässa
              eller att det är bra för barnen.
            </seg>
            <seg n="e70c583c">
              Jag tror också att Mona Jönsson är väl medveten om att i många
              av dessa fall som vi får samtal om från både män och kvinnor jag
              ska inte säga barn, men det förkommer är det frågan om besvärliga
              konflikter som handlar om mycket mer än barnbidraget. Det handlar
              om väldigt ojämlika ekonomiska förhållanden där ett antal personer,
              och inte minst barn, far förfärligt illa i den nuvarande situationen.
              Jag säger inte att det är många. Mona Jönsson har helt rätt i
              att det bara är 18 % som har växelvis boende. Och det är förmodligen
              en minoritet bland dessa där föräldrarna dessutom inte kommer
              överens, men det nog så allvarligt och får anses som ett betydande
              problem. Där har vi i denna kammare ett ansvar att lösa detta.
            </seg>
          </u>
          <note type="speaker" n="0f76857a">
            Anf. 31 MONA JÖNSSON (mp) replik:
          </note>
          <u who="Q4988873" xml:id="i-63802ea9711d1ee7-2" n="6410a51d">
            <seg n="610b1519">
              Fru talman! Jag anser att konflikter ska lösas på ett annat sätt.
              Man ska få hjälp av socialtjänsten i kommunen till exempel i ett
              tidigt skede. Man blandar oftast ihop känslor och ekonomi, och
              är inte det löst har barnen inte trygga föräldrar. Det viktigaste
              är att föräldrarna är trygga med varandra.
            </seg>
            <seg n="9f7f2905">
              Jag hörde att Per Westerberg pratade om kvinnor som svaga i sitt
              anförande. I dag på internationella kvinnodagen tycker jag att
              vi en gång för alla ska prata om att kvinnor faktiskt inte är
              svaga. Kvinnor kan ha svag ekonomi, men kvinnor är faktiskt inte
              svaga. Låt oss göra någonting åt kvinnors ekonomi så att kvinnor
              kan bli oberoende likaväl som män.
            </seg>
          </u>
          <note type="speaker" n="a595b8f3">
            Anf. 32 SOLVEIG HELLQUIST (fp) replik:
          </note>
          <u who="Q4953475" xml:id="i-c783282cc4357578-3" n="9f39c35a">
            <seg n="54d7fd66">
              Fru talman! Man kan ge många exempel från verkligheten. Den är
              mångfasetterad. Jag tänker på en lågavlönad mamma och högavlönad
              pappa som beslutar sig för att separera och låta barnen bo växelvis.
              I det här fallet kan inte underhållsbidrag fastställas vid växelvis
              boende. Tycker Mona Jönsson att den här mamman då ska avstå från
              sin del av barnbidraget?
            </seg>
            <seg n="4110a2d2">
              Jag undrar också vilka konsekvenser den här delningen av barnbidraget
              kan få. Kan det tänkas uppmuntra vissa föräldrar att kräva växelvis
              boende? Kan ett delat barnbidrag förhindra vissa föräldrar att
              gå med på växelvis boende? Har Mona Jönsson funderat på dessa
              frågor?
            </seg>
          </u>
          <note type="speaker" n="300a28fd">
            Anf. 33 MONA JÖNSSON (mp) replik:
          </note>
          <u who="Q4988873" xml:id="i-63802ea9711d1ee7-3" n="6410a51d">
            <seg n="b9eb7bde">
              Fru talman! Först måste vi konstatera att barnbidraget inte är
              beroende av inkomsten. I dag går barnbidrag också till familjer
              eller personer som har god ekonomi.
            </seg>
            <seg n="14059f3a">
              När det gäller raffinerade metoder för att föräldrar ska kunna
              förgöra varandra ofta handlar det om det, och det gäller alltså
              mera känslor än ekonomi kan vi inte lagstifta bort sådant, utan
              då måste man faktiskt försöka hjälpa till och lösa de konflikterna.
            </seg>
          </u>
          <note type="speaker" n="3dfbb790">
            Anf. 34 SOLVEIG HELLQUIST (fp) replik:
          </note>
          <u who="Q4953475" xml:id="i-c783282cc4357578-4" n="9f39c35a">
            <seg n="96ed122f">
              Fru talman! Skulle inte Mona Jönsson ändå tycka att det vore
              bra med en översyn av alla dessa bidragsformer och att man tittar
              över vilka kostnader som föräldrar har för barn och den fördelning
              som man kan göra?
            </seg>
          </u>
          <note type="speaker" n="889fc30c">
            Anf. 35 MONA JÖNSSON (mp) replik:
          </note>
          <u who="Q4988873" xml:id="i-63802ea9711d1ee7-4" n="6410a51d">
            <seg n="faa554f6">
              Fru talman! Jag tror inte att några fler utredningar skulle lösa
              någonting. Vi hörde i morse på Ekot att Svenskt Näringsliv skrivit
              i någon av morgontidningarna jag har själv inte läst det, utan
              jag hörde det bara på Ekot att lågavlönade i Sverige ligger sämst
              till och har haft sämst löneutveckling i hela Europa. Det är där
              vi måste börja, tror jag.
            </seg>
          </u>
          <note type="speaker" n="d5a3a322">
            Anf. 36 BIRGITTA CARLSSON (c) replik:
          </note>
          <u who="Q4916292" xml:id="i-48795c9090ac1f55-2" n="9214a251">
            <seg n="a3f6e081">
              Fru talman! Nu kan det lätt bli så att debatten hamnar lite vid
              sidan om, kan jag tycka. Det viktigaste är ju att vi alltid ser
              till barnets bästa. Per Westerberg belyste just det som jag tänkte
              ta upp, och Mona Jönsson sade då i en replik att vi skulle göra
              något åt kvinnors ekonomi. Det menar jag att vi allianspartier
              gör. Vi jobbar för att de med låga inkomster dit hör ofta kvinnor,
              och väldigt många av de kvinnorna är ensamstående med barn får
              mer kvar i plånboken genom att man sänker skatter för låg- och
              medelinkomsttagare.
            </seg>
            <seg n="057d029a">
              Men jag vill ändå gå tillbaka till det här. Det är en liten andel
              människor som kommer att beröras av detta. Jag tror att de flesta
              föräldrar i familjer där man klarar av att ha ett växelvis boende
              också kan komma överens om ekonomin. Jag ser också fram emot att
              Försäkringskassan med den information som man kommer att arbeta
              med tillsammans med de här familjerna kommer att tydliggöra det
              här för familjerna. Då tror jag att de flesta mammor och pappor
              inser detta. Men i de situationer där kvinnan helt enkelt inte
              klarar av sin ekonomi i och med detta ska hon inte behöva gå och
              söka socialbidrag eftersom man tvingas att dela på barnbidraget.
              Det är där vi motsätter oss detta. Kan man så att säga med automatik
              dela de stora kostnaderna för barnet ska man med automatik också
              kunna dela den inkomst som staten ger till barnet. Men jag motsätter
              mig alltså tvånget. Jag tror att fler kommer att komma fram till
              en lösning, så jag är inte så negativ till det här som jag tycker
              att s och mp är i sina inlägg.
            </seg>
          </u>
          <note type="speaker" n="29b20361">
            Anf. 37 MONA JÖNSSON (mp) replik:
          </note>
          <u who="Q4988873" xml:id="i-63802ea9711d1ee7-5" n="6410a51d">
            <seg n="766c384d">
              Fru talman! Vi ska se till barnets bästa. När vi säger det utgår
              vi egentligen ifrån vad vi vuxna ser är barnets bästa, och det
              kan vara olika från person till person.
            </seg>
            <seg n="7c4a42db">
              Det finns ju också pappor som har svag ekonomi, ganska många
              faktiskt. Det talas väldigt lite om det. Det finns också mammor
              som har väldigt god ekonomi, även om de inte är så många. Jag
              tycker att på något sätt måste vi balansera det här och kunna
              dela på barnbidraget i dessa få fall och hjälpa de människorna
              att lösa sina konflikter i stället. Det tycker jag är det viktigaste.
            </seg>
          </u>
          <note type="speaker" n="6c5632d9">
            Anf. 38 BIRGITTA CARLSSON (c) replik:
          </note>
          <u who="Q4916292" xml:id="i-48795c9090ac1f55-3" n="9214a251">
            <seg n="428c8633">
              Fru talman! Självklart måste det vara så att vi ska lösa konflikterna.
              Det tycker jag också. Det finns ju förslag sedan tidigare om samtal,
              och det är kommunen som är skyldig att ha de samtalen med föräldrarna
              i samband med en separation.
            </seg>
            <seg n="08b8c408">
              Anledningen till att vi lägger fram det här förslaget om att
              se till den totala ekonomin ur ett barnperspektiv är ju just att
              vi vill belysa detta och se till barn som lever både hos mamman
              och hos pappan. Vi ska inte lägga fram förslag som försämrar för
              den ena eller andra parten, utan när vi lägger fram ett förslag
              ska vi ha en medvetenhet om att det är absolut bäst för barnet,
              och vi menar att man inte belyser det i det här förslaget.
            </seg>
          </u>
          <note type="speaker" n="cb2a6942">
            Anf. 39 MONA JÖNSSON (mp) replik:
          </note>
          <u who="Q4988873" xml:id="i-63802ea9711d1ee7-6" n="6410a51d">
            <seg n="f09150f6">
              Fru talman! Om man nu ska se till barnets bästa är det ju barnet
              som ska ha barnbidraget, och då ska barnet ha med sig det. Då
              ska det följa barnet. Det ska inte följa den vuxne.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="26744ce4">
            7 § Mottagande av ensamkommande barn
          </note>
          <note n="d6fe09f4">
            Föredrogs
          </note>
          <note type="speaker" n="b7633314">
            Anf. 40 ANITA JÖNSSON (s):
          </note>
          <u who="Q4765559" xml:id="i-b486916b1dfcdd16-0" n="89b2781c">
            <seg n="ac2af5d0">
              Fru talman! Vi ska nu behandla socialförsäkringsutskottets betänkande
              SfU12, Mottagande av ensamkommande barn .
            </seg>
            <seg n="4f232dac">
              Hur ska vi få en rättssäker och human flyktingpolitik? Det är
              en fråga som vi ofta debatterar här i kammaren. Migrationsströmmarna
              i världen vill vi möta med en reglerad invandring. De ensamkommande
              barnen är en mycket utsatt grupp inom asyllagstiftningen. Varför
              lämnas barnen ensamma att resa runt i världen? Vad utsätts barnen
              för under sin resa, alldeles ensamma utan anhöriga, innan de kommer
              till Sverige? Det finns många berättelser. Några har skickats
              i väg av sina föräldrar för att få ett bättre liv någon annanstans,
              några har rymt hemifrån, några är utnyttjade i någon form av människohandel
              och trafficking och andra har tvingats fly på grund av missförhållanden
              i sitt hemland.
            </seg>
            <seg n="fde477a4">
              I statistiken för asylansökningar för ensamkommande barn 2005
              kan vi läsa att det är totalt 398 barn som har ansökt om asyl.
              Den utsatthet som de här barnen fått utstå måste vi möta med en
              human och tydlig lagstiftning.
            </seg>
            <seg n="38b6cc66">
              En hörnpelare i utformandet är de internationella överenskommelser
              angående barns rättigheter, till exempel barnkonventionen, som
              Sverige har erkänt. Dessa har även medfört ändringar i svensk
              lagstiftning, inte minst under de senaste åren. FN:s barnrättskommitté
              utfärdar allmänna rekommendationer. En princip som man slår fast
              är att barnets bästa ska vara vägledande i alla faser av mottagandet
              av ensamkommande barn, inklusive en barnvänlig och säker utredning
              genomförd av kompetenta tjänstemän samt en skyndsam tillsättning
              av god man och juridiskt ombud.
            </seg>
            <seg n="50783c08">
              När det gäller den svenska mottagningsprocessen för asylsökande
              ensamkommande barn regleras den inte särskilt i någon författning.
              Kommunerna har framfört att på grund av bristen på författningsreglering
              är det alltjämt oklarheter vad gäller ansvarsfördelningen såväl
              mellan Migrationsverket och kommunerna som mellan kommuner.
            </seg>
            <seg n="7b7e3eee">
              Utskottet kan därför med tillfredsställelse konstatera att regeringens
              proposition Mottagande av ensamkommande barn som vi i dag ska
              ta ställning till klargör mottagande och ansvar för ensamkommande
              barn i asylprocessen. Det innebär i korthet att Migrationsverket
              även fortsättningsvis ska ha det övergripande ansvaret för mottagandet
              av dessa barn. Däremot avvecklas Migrationsverkets boenden, och
              kommunerna ska i lag ges behörighet att anordna boende för ensamkommande
              barn. Migrationsverket ska anvisa en kommun som verket har träffat
              överenskommelse med, om det inte av någon anledning är bättre
              för barnet att bo i någon annan kommun. Det kan vara till exempel
              om barnet har släktingar i någon annan kommun. I dag bor mer än
              hälften av de ensamkommande barnen i eget boende, det vill säga
              hos släkt och vänner. Den kommun som Migrationsverket anvisat
              ska ansvara för barnets boende och att barnet får det stöd och
              den hjälp som föreskrivs i socialtjänstlagen, barnhälsovård, skola,
              fritidsverksamhet och så vidare. De mottagande kommunerna får
              en statlig ersättning. Om barnet får uppehållstillstånd beviljat
              är det utskottets mening att om inget talar emot det så ska barnet
              få permanent vistelse i samma kommun.
            </seg>
            <seg n="e6957aae">
              Fru talman! I betänkandet har Socialdemokraterna en reservation,
              till vilken jag yrkar bifall.
            </seg>
            <seg n="c264dcb4">
              Enligt ett beslut om lagen om god man för ensamkommande barn
              som vi nyligen antagit i den här kammaren ska god man förordnas
              så snart det är möjligt. Utskottsmajoriteten vill dock att det
              ska utses en god man inom 24 timmar efter barnets ankomst till
              Sverige. Vi anser inte att det är till barnets bästa att endast
              tiden är avgörande för vem som ska förordnas till god man. Lagutskottet,
              som bereder denna lagstiftning, har avslagit ett sådant förslag
              tidigare och menar att det är olämpligt att i en lagtext föreskriva
              en uttrycklig tidsfrist inom vilken förordnandet ska ske. Syftet
              kan även uppnås genom en allmänt hållen regel om en skyndsam handläggning.
            </seg>
            <seg n="cb0fd533">
              Vi socialdemokrater delar lagutskottets bedömning och vill särskilt
              betona att det är angeläget att den person som förordnas som god
              man är lämplig just för det barn som det är fråga om. Tidsbrist
              får inte vara avgörande för vem man utser. Det kan innebära att
              man efter en kort tid får byta god man, och det kan knappast ligga
              i något barns intresse att i onödan behöva byta god man.
            </seg>
            <seg n="a41e19bb">
              Vi har fått en skrivelse från Sveriges Kommuner och Landsting,
              som just pekar på stelheten i en absolut tidsgräns. Många barn
              kommer på nätter och helger, och eftersom god man är ett frivilligt
              uppdrag kan det vara bekymmer med att snabbt få kontakt med en
              god man. Jag har en uppgift om hur många som kom till Arlanda
              efter kontorstid och på helger under 2005. Det var 170 barn.
            </seg>
            <seg n="dcf5993b">
              Många kommuner har i dag ett mycket snabbt förfarande och har
              förteckningar över personer som är villiga att stå till förfogande
              som god man. Överförmyndaren har goda rutiner och arbetssätt som
              gör att det går skyndsamt. Det finns inget som pekar på att vi
              genom en tidsgräns får lättare att rekrytera gode män och att
              det går snabbare att utse dessa. Frågan om vad som är rimlig tid
              för överförmyndaren att förordna en god man har utretts grundligt.
              Att då efter knappt ett års tillämpning av lagen föreslå en lagändring
              är inte nödvändigt.
            </seg>
            <seg n="887c50cc">
              Fru talman! Låt mig kommentera några av de övriga partiernas
              reservationer. Folkpartiet, Kristdemokraterna och Centern anser
              att kommunerna ska ha det fulla ansvaret. Eftersom just ansvarsfrågan
              hittills inte reglerats särskilt har det skapats oklarheter. Som
              jag tidigare sade begränsas Migrationsverkets ansvar i fortsättningen
              till att bestämma vilken kommun som ska ha ansvaret i de enskilda
              fallen samt utge bistånd. Däremot ska de inte längre driva något
              boende. Utskottet anser att regeringens förslag är väl avvägt
              och att det säkerställer att de ensamkommande barnen kommer att
              tas om hand av kommunerna, med tillgång till all den kunskap och
              kompetens som finns inom socialtjänsten.
            </seg>
            <seg n="aa9f0bde">
              I en miljöpartireservation är man orolig för att barnen inte
              får rätt att framföra sina synpunkter vid val av boende. Utskottet
              delar regeringens uppfattning att Migrationsverket självfallet
              ska ta hänsyn till om barnet har egna önskemål om vilken kommun
              det vill bo i. Det finns alltså garantier för att man i processen
              tar hänsyn till barnets önskemål med beaktande av barnets ålder
              och mognad.
            </seg>
            <seg n="bbaad35d">
              En reservation från Vänsterpartiet, Centern och Miljöpartiet
              berör myndighetsåldern. Barnen i asylprocessen behandlas så långt
              möjligt enligt de lagar och regler som gäller i Sverige för barn
              i allmänhet. Vi har en myndighetsgräns vid 18 år, och då ska man
              inte längre bo kvar i ett kommunalt ungdomsboende. Då är det meningen
              att 18-åringen ska flytta till ett anläggningsboende för vuxna
              eller till eget boende. Det är dock inget som hindrar att man
              får bo kvar, men det utgår ingen statlig ersättning.
            </seg>
            <seg n="d860aa37">
              Utskottet är medvetet om att detta kan innebära att syskon skiljs
              åt, och det kan vara olyckligt, men jag förutsätter att kommunen
              i sådant fall beaktar vad som är bäst för det omyndiga barnet.
              Det behövs därför inget uttalande från riksdagen. Utskottet förutsätter
              att regeringen följer tillämpningen och återkommer om det mot
              förmodan skulle uppstå problem.
            </seg>
            <seg n="6dacbb20">
              Jag har, fru talman, mycket kort redogjort för förslaget. Det
              är viktigt att framhålla att målet för mottagandet av ensamkommande
              barn är att beakta barnets åsikter och att hitta en långsiktig
              lösning som i första hand siktar på återförening med barnets föräldrar
              eller andra familjemedlemmar.
            </seg>
          </u>
          <note n="7b7b9717">
            Fru talman! Jag yrkar bifall till förslaget i betänkandet utom
            när det gäller punkt 6, där jag yrkar bifall till reservation
            6.
          </note>
          <note type="speaker" n="1941bd69">
            Anf. 41 ANNE-MARIE EKSTRÖM (fp):
          </note>
          <u who="Q4768084" xml:id="i-4e3755edde5212c5-0" n="a056bd77">
            <seg n="67bb5095">
              Fru talman! Äntligen har frågan om vem som ska ha ansvaret för
              de barn som kommer hit ensamma och på flykt fått en lösning. Det
              har tagit lång tid. Redan en sen majkväll 2003 debatterade jag
              och Sven Brus med dåvarande migrationsminister Jan O. Karlsson
              frågan om vem som skulle ha ansvaret för mottagandet av de ensamkommande
              barnen. Ett år tidigare hade Kommunförbundet och Migrationsverket
              kommit överens om att ett antal kommuner skulle ta ansvaret för
              mottagandet av de barn som kommer hit utan vårdnadshavare. Det
              har gått nästan fyra år från den överenskommelsen till att det
              nu finns ett färdigt lagförslag. Det är alltid olyckligt när något
              drar ut på tiden, men det är ännu mer beklagligt när det handlar
              om barn, i synnerhet barn som är särskilt utsatta.
            </seg>
            <seg n="cdc09095">
              Fru talman! De ensamkommande barnen har varit utsatta för svåra
              påfrestningar. Många har varit barnsoldater, många har varit utsatta
              för övergrepp och många har förlorat alla sina anhöriga eller
              vet inte var de finns. Ett av dessa barn, Issa från Afghanistan,
              kan vi läsa om i Rädda Barnens senaste nummer av tidningen Barn.
              Hans föräldrar är döda, och han fängslades och misshandlades flera
              gånger innan han flydde. Efter en strapatsrik flykt kom han så
              småningom till Sverige och hamnade då i Skellefteå. I Skellefteå
              finns nämligen det hittills enda mottagandet i kommunal regi för
              ensamkommande barn. Jag har självt besökt boendet och sett att
              det fungerar bra. Därför är vi på rätt väg när kommunerna nu ska
              ha ansvaret för mottagandet av barnen.
            </seg>
            <seg n="a52d4cd5">
              Det är viktigt att barnen känner trygghet med personalen eftersom
              de varit utsatta för mycket. Därför är det bra att inte samma
              människor som stöttar dem i deras dagliga liv också avgör om de
              ska få uppehållstillstånd eller inte. Barnen bär med sig många
              traumatiska upplevelser som de behöver bearbeta, och då är det
              viktigt att de får göra det tillsammans med människor som de har
              förtroende för. Migrationsverket har i dag dubbla roller. De ska
              dels utreda och ta om hand, dels se till att det vardagliga livet
              fungerar. Detta är egentligen inte bra i något fall, men det är
              ännu sämre när det handlar om barn.
            </seg>
            <seg n="dfe86f90">
              Fru talman! Det har, som sagt, tagit lång tid. Nu finns förslaget,
              vilket är bra, även om Folkpartiet tillsammans med flera andra
              partier velat gå ett steg längre när det gäller mottagandet genom
              att ge kommunerna hela ansvaret. Kommunernas socialförvaltningar
              är de som har mest kompetens att ta hand om de barn som farit
              illa.
            </seg>
            <seg n="116fde56">
              Tidigare har riksdagen beslutat att varje barn ska få en god
              man. Vi begär i betänkandet att regeringen kommer tillbaka med
              ett förslag som innebär att den gode mannen ska utses inom 24
              timmar. Det första dygnet är viktigt. Annars finns risken att
              det drar ut på tiden innan en god man utses. Vi vill också att
              förslaget följs upp senast ett år efter införandet.
            </seg>
            <seg n="a2d50ab2">
              Även om frågan om ansvaret för mottagandet av barnen blivit löst
              får inte asylutredningen glömmas bort. Framför allt måste barnen
              bli betraktade som barn. Av olika anledningar saknar en del asylsökande
              identitetshandlingar; det gäller även barn. För att kunna fastställa
              åldern på barnen gör man därför ibland en åldersbestämning. Socialstyrelsen
              tog redan 1993 fram rekommendationer till hur en åldersbestämning
              av invandrarbarn ska gå till. Enligt dessa rekommendationer är
              den viktigaste delen i bedömningen en barnmedicinsk bedömning
              som sedan kan kompletteras med skelettröntgen och tandröntgen.
              Det har visat sig att Migrationsverket inte alls följer dessa
              rekommendationer.
            </seg>
            <seg n="611a1ee3">
              Sveriges Radios Ekoredaktion gjorde i somras en undersökning
              av 84 ärenden som gällde ensamkommande barn, och i endast ett
              fall har den barnmedicinska undersökningen genomförts den som
              alltså är den viktigaste delen. I cirka hälften av de fall som
              Ekot granskade, och där det gjorts tandröntgen, visade det sig
              att det inte var tillräckligt troligt att personerna var över
              18 år. Trots detta har Migrationsverket använt yttrandet för att
              besluta att de är vuxna. Trots att Migrationsverket borde ha kompletterat
              undersökningen med en ordentlig barnmedicinsk utredning har detta
              inte gjorts, inte ens sedan ett enskilt barn begärt det.
            </seg>
            <seg n="caf3805d">
              Fru talman! Motivet är bland annat att man inte har resurser
              att genomföra det här. Ett annat motiv till att man inte gör en
              undersökning är att man inte hinner under den tid som utredningen
              av ensamkommande barn ska ta, tre månader enligt regleringsbrevet
              den korta tiden och de tre månaderna är bra. Efter Ekots undersökning
              har dock Migrationsverket tagit tag i saken, och nu är riktlinjer
              på gång för hur barns ålder ska fastställas. Det är bra, men det
              är anmärkningsvärt att medierna ska behöva agera innan något görs.
              Det är också märkligt att migrationsminister Barbro Holmberg bland
              annat har hänvisat till Socialstyrelsens rekommendationer i svar
              på frågor som jag har ställt om åldersbestämning första gången
              var för ett år sedan när de nu inte följs och Migrationsverket
              självt erkänner att man inte följer dem.
            </seg>
            <seg n="b2739b37">
              Fru talman! Under tiden som inget har hänt har barn blivit betraktade
              som vuxna med allt vad det innebär ingen skola, bo med vuxna,
              ingen god man. När det gäller barn ska man också se till barnens
              bästa. Det spelar faktiskt roll om man är vuxen eller barn. Det
              kan inte, fru talman, vara förenligt med barns bästa att sända
              tillbaka barn till hemlandet om barnet saknar någon vuxen som
              kan ta emot det.
            </seg>
            <seg n="534d66c3">
              Fru talman! Även om jag ifrågasätter att åldersbestämningen är
              frivillig, som Migrationsverket uppger, är det, som sagt, ändå
              positivt att man har tagit tag i frågan.
            </seg>
            <seg n="d4376260">
              Fru talman! Jag upplever det också som positivt att Folkpartiets
              motioner om osäkerheten i åldersbestämningen även har fått visst
              gehör i utskottet. Jag hoppas att Migrationsverket läser utskottets
              ställningstagande där det står: Det finns enligt utskottets mening
              starka skäl att vara mycket försiktig vid en åldersbestämning.
              Jag tycker att det är bra, talande ord. Det visar också att vi
              haft rätt när vi har diskuterat de här frågorna eftersom man inte
              vid en fullständig bedömning med medicinsk utredning kan fastställa
              åldern, tre år uppåt eller nedåt. I betänkandet står det också
              att utskottet manar till än större försiktighet eftersom man inte
              har tid att göra den här barnmedicinska utredningen på stipulerade
              tre månader.
            </seg>
            <seg n="7c3fc3ca">
              Jag är glad för att man har tagit till sig det här problemet.
              Första frågan om det här ställde jag ju, som sagt, redan för ett
              år sedan. I och med den positiva skrivningen har vi valt att inte
              reservera oss för vår motion, utan vi stannar i stället vid ett
              särskilt yttrande.
            </seg>
            <seg n="39eb7612">
              Fru talman! Till sist vill jag påminna om att Sverige skrivit
              på barnkonventionen, och att man ska se till barnens bästa står
              i utlänningslagen. Vi får aldrig glömma bort att många av de barn
              som kommer hit ensamma verkligen är ensamma i världen. Det enda
              som de kan förlita sig på är de svenska asylmyndigheternas välvilja.
              Låt oss se till att inte vi också sviker dem!
            </seg>
            <seg n="ea2161b5">
              Fru talman! Jag står bakom alla Folkpartiets reservationer men
              yrkar bifall till reservation 10.
            </seg>
          </u>
          <note type="speaker" n="7d485f7a">
            Anf. 42 ANITA JÖNSSON (s) replik:
          </note>
          <u who="Q4765559" xml:id="i-b486916b1dfcdd16-1" n="89b2781c">
            <seg n="9c6ddf38">
              Fru talman! Anne-Marie Ekström talar om att man vill ha en absolut
              24-timmarsregel. Samtidigt säger Anne-Marie Ekström att man ska
              följa upp den här lagen och sedan ha någon form av utvärdering.
            </seg>
            <seg n="e320fba7">
              Jag förutsätter att vi följer upp all lagstiftning som sker i
              den här kammaren väldigt noggrant. Vi kan ju ibland ha både interpellationer
              och frågor just utifrån frågan: Blev det som vi hade tänkt?
            </seg>
            <seg n="9e9e0202">
              Med anledning av att vi för mindre än ett år sedan tog ett beslut
              om god man där säger vi också att vi ska följa utvecklingen undrar
              jag varför man inte kan avvakta och se hur kommunerna faktiskt
              har tagit sitt ansvar på ett bra sätt när det gäller att skyndsamt
              utse en god man. Det här med att ändra lagstiftning alltför ofta
              skapar faktiskt mycket problem, kanske inte minst för dem som
              vi nu pratar om, de ensamkommande barnen. Och då undrar jag: Vilket
              intryck har Anne-Marie Ekström tagit av den skrivelse som vi fått
              från kommunerna och landstingen under beredningen av den här propositionen?
            </seg>
          </u>
          <note type="speaker" n="85069961">
            Anf. 43 ANNE-MARIE EKSTRÖM (fp) replik:
          </note>
          <u who="Q4768084" xml:id="i-4e3755edde5212c5-1" n="a056bd77">
            <seg n="fffc0231">
              Fru talman! De ensamkommande barnen är väldigt utsatta barn,
              och de är i behov av att snabbt få stöd och hjälp när de kommer
              hit. Därför tycker jag att det är viktigt att man sätter en tidsgräns
              som kan vara som en press för kommunerna när de ska utse en god
              man.
            </seg>
            <seg n="caccceec">
              När det gäller den skrivelse som vi har fått kan jag visst se
              att kommunerna kan få problem med att klara den här tidsgränsen,
              men i slutet av den här skrivelsen finns det också en tendens
              till att man vill dra ut på tiden. Därför tror jag att det är
              viktigt att vi sätter en tidsgräns. Sedan är jag medveten om att
              det kan bli problem, men då tycker jag att det är viktigt att
              vi följer upp detta efter det att man har genomfört den här lagen.
            </seg>
            <seg n="ef3da3e9">
              De här barnen är utsatta, och jag tror att det är viktigt att
              de snabbt får hjälp och stöd i samhället. Det har ju också visat
              sig att det finns människor som smugglar in barn och att det finns
              barn som sedan snabbt försvinner. Ju fortare de här barnen får
              ett vuxet stöd i samhället, desto bättre tror jag att det kommer
              att fungera. Visst kan det finnas problem med det, men då får
              vi följa upp det.
            </seg>
          </u>
          <note type="speaker" n="8ea66605">
            Anf. 44 ANITA JÖNSSON (s) replik:
          </note>
          <u who="Q4765559" xml:id="i-b486916b1dfcdd16-2" n="89b2781c">
            <seg n="c7e7906e">
              Fru talman! Jag utgår från att alla barn som har ett behov av
              god man behöver det snabbt eller skyndsamt, som det står i lagstiftningen,
              men varför ska vi då ha en specifik lagstiftning när det gäller
              god man för flyktingbarn? Vi strävar ju efter att vi ska ha en
              lagstiftning som omfattar alla.
            </seg>
            <seg n="4b285da5">
              Sedan måste jag ändå ifrågasätta. Anne-Marie Ekström utgår från
              att kommunerna i dag har en rik ansamling av gode män som finns
              under alla dygnets timmar, under alla veckodagar och som kan träda
              in men att kommunerna inte gör det här av någon anledning. Därför
              måste man ha 24-timmarsregeln. Men så är inte verkligheten. Verkligheten
              är ju: Att vara god man är ett uppdrag som jag har på min fritid.
              Vi måste alla arbeta för att fler ska vilja ta på sig att vara
              god man därför att det är för få. På vilket sätt kan Anne-Marie
              Ekström se att vi löser de här problemen genom att införa den
              här 24-timmarsregeln?
            </seg>
          </u>
          <note type="speaker" n="6b04d9c8">
            Anf. 45 ANNE-MARIE EKSTRÖM (fp) replik:
          </note>
          <u who="Q4768084" xml:id="i-4e3755edde5212c5-2" n="a056bd77">
            <seg n="1a5240cd">
              Fru talman! Vi löser ju inte problemen med svårigheten att få
              fram en god man. Jag vet också att det finns problem med det,
              och jag tycker också att lagen ska vara lika för alla. Men i det
              här fallet är det väldigt utsatta barn som behöver ha ett vuxet
              stöd. De har inget vuxet stöd i sin tillvaro, och de behöver ha
              ett vuxet stöd snarast möjligt. Därför kan det vara värt att sätta
              en tidsgräns när det gäller just att skaffa fram en god man till
              de ensamkommande barnen.
            </seg>
          </u>
          <note type="speaker" n="0ca5abea">
            Anf. 46 SVEN BRUS (kd):
          </note>
          <u who="Q5588504" xml:id="i-299c8fee6ba8443a-0" n="f2744cd9">
            <seg n="82af527b">
              Fru talman! Anne-Marie Ekström har redan tecknat en historisk
              bild av hur den här frågan har processats under tidigare år, och
              det är svårt att hålla reda på för vilken gång i ordningen vi
              för debatt här i kammaren om de ensamkommande flyktingbarnen.
              Det är alltför många ord och alltför lite av konkreta åtgärder
              hittills från regeringens sida.
            </seg>
            <seg n="4d47eec2">
              Med tanke på hur oerhört utsatta barn det handlar om och med
              tanke på hur många de här barnen är har ju regeringens senfärdighet
              varit anmärkningsvärd. Det var redan på våren 2002, alltså för
              fyra år sedan, som en riksdagsmajoritet krävde att regeringen
              snarast skulle återkomma med förslag om hur ansvaret för de här
              barnen skulle fördelas. I juni samma år kom en rapport från Migrationsverket
              och Socialstyrelsen med en del mycket konkreta förslag till åtgärder
              och ansvarsuppdelning. Förslaget hamnade i någon mapp hos det
              då ansvariga statsrådet, och där låg det länge mycket länge. Så
              småningom kom det ändå ett besked från statsrådet Jan O. Karlsson:
              Det här blir för dyrt. Därmed hade regeringen satt en annan prislapp
              på flyktingbarnens trygghet än på svenska barns trygghet.
            </seg>
            <seg n="ec04ab32">
              Fru talman! Vi kristdemokrater har gång på gång uppmärksammat
              de ensamkommande barnens situation i motioner, frågor och interpellationer.
              I betänkandedebatter har frågan som sagt också kommit tillbaka
              med regelbundenhet. Kritiken mot den rådande ordningen och otydligheten
              har inte bara kommit från ett antal partier här i riksdagen utan
              också från barnrättsorganisationer inom och utom landet. I juli
              2004 fick Sverige till exempel mycket allvarlig kritik från Europarådets
              kommissionär för mänskliga rättigheter, som satte fingret på bristerna
              i mottagandet av de asylsökande barnen. Det är knappast hedrande
              för Sverige och för den regering som gör ett stort nummer av en
              rättssäker och human asylpolitik.
            </seg>
            <seg n="22116da3">
              Nu är vi dock framme vid att fatta en del viktiga beslut här
              i dag, och det är bra. Det är bra att de mottagande kommunernas
              ansvar preciseras. Migrationsverket ska naturligtvis, enligt vår
              uppfattning, hantera asylprövningen och inte, som det sägs, behålla
              ett övergripande ansvar. Vi kristdemokrater välkomnar naturligtvis
              de förbättringar som nu föreslås men hade önskat gå längre och
              vara tydligare. Jag ska återkomma till några punkter.
            </seg>
            <seg n="8d71537b">
              Fru talman! Vi är glada för att vi fått majoritet i utskottet
              och i kammaren i eftermiddag, hoppas jag för att en så kallad
              god man ska utses inom 24 timmar efter barnets ankomst till Sverige.
              Det är ett tillkännagivande att regeringen snarast ska komma tillbaka
              med lagförslag på den här punkten. Den nya bestämmelsen ska utvärderas
              senast efter ett år. Vi förväntar oss som sagt ett lagförslag
              snarast, men med tanke på den ambitionsnivå som regeringen hittills
              har uppvisat i dessa frågor kan man ju känna en viss oro för tolkningen
              av snarast. Vi lär dock vara ganska många här som kommer att hålla
              den så kallade blåslampan brinnande.
            </seg>
            <seg n="525b07c5">
              Ingen har någonsin menat att det bara handlar om tiden. Ingen
              har heller menat att det skulle vara enkelt och okomplicerat att
              leva upp till 24-timmarskravet. Det kommer att ställa stora krav
              på organisation och beredskap. Men större problem än detta har
              kunnat lösas. Här handlar det om att skicka en mycket tydlig och
              viktig signal om vilken vikt vi fäster vid dessa barns trygghet
              och välbefinnande. Man kan förstås, som i den socialdemokratiska
              reservationen, fokusera på problemen, men låt oss i stället försöka
              söka lösningarna! Med en vilja till lösningar och en vilja att
              skicka denna viktiga signal går det naturligtvis att lösa det
              här problemet. Vi har löst större problem än detta, vill jag lova!
            </seg>
            <seg n="cba73202">
              Vi kristdemokrater anser dessutom att man på ett mycket tidigt
              stadium bör överväga en familjehemsplacering för vissa barn. Här
              behöver fler familjehem uppbådas som har beredskap för att snabbt
              ta emot ett barn. Här krävs aktiv rekrytering men naturligtvis
              också utbildning för denna svåra uppgift. I ett familjehem blir
              barnet synligt. Ett familjehem skulle till exempel knappast dröja
              med att anmäla ett försvinnande, något som tyvärr har hänt under
              de år som ligger tillbaka.
            </seg>
            <seg n="a9e971f8">
              Även om de beslut vi nu kommer att fatta innebär förbättringar
              för barnen och tydlighet i organisationen finns det ändå några
              punkter där vi kristdemokrater önskat gå längre. Jag ska i korthet
              beröra några av de reservationer vi har, ofta tillsammans med
              andra partier.
            </seg>
            <seg n="e6006bfd">
              Det är viktigt att barns egna asylskäl prövas noga och tas på
              största allvar. Rädda Barnen har slagit larm om att så inte sker
              i tillräcklig omfattning. Vid bedömningen av asylskälen måste
              man till exempel ta hänsyn till om barnet har någon förälder eller
              annan släkting att återvända till. Om detta inte kan säkerställas
              kan det inte vara förenligt med ett barns bästa att sända det
              tillbaka till hemlandet.
            </seg>
            <seg n="0f16fdf1">
              En annan viktig fråga är handläggningstiderna. Efter påtryckningar,
              bland annat från oss kristdemokrater, har regeringen satt som
              mål att asylbesluten för ensamkommande barn ska fattas inom tre
              månader. Under 2005 överskreds den tidsfristen i mer än hälften
              av ärendena. En så låg måluppfyllelse är naturligtvis oacceptabel.
              Jag är medveten om att det kan finnas fall där det uppstår problem
              med identitetsfrågan eller annat och där det kan vara svårt att
              hålla tidsgränsen. Nu måste vi dock kräva av regeringen att man
              omedelbart vidtar åtgärder så att i princip inget barn ska behöva
              vänta mer än tre månader på beslut. Det får inte vara som nu,
              att mer än hälften av barnen får vänta längre.
            </seg>
            <seg n="1d7bb125">
              Fru talman! Jag är glad att till exempel Rädda Barnen bevakar
              dessa barns situation och förser oss med värdefull kunskap. Tack
              för det! Enligt en rapport från Rädda Barnen har antalet barn
              som beviljats uppehållstillstånd sjunkit drastiskt, från ca 80
              % för några år sedan till bara 13 % under en niomånadersperiod
              2005. Vi anser att regeringen omedelbart behöver utreda orsakerna
              till denna drastiska nedgång i beviljade uppehållstillstånd.
            </seg>
            <seg n="1a73d2da">
              Avslutningsvis står jag självfallet bakom alla de reservationer
              vi kristdemokrater har, själva och tillsammans med andra partier,
              men här yrkar jag bifall endast till reservationerna 1 och 3.
            </seg>
          </u>
          <note type="speaker" n="c49113f7">
            Anf. 47 ULLA HOFFMANN (v):
          </note>
          <u who="Q4954312" xml:id="i-925daba19e1655d3-3" n="103ccd4a">
            <seg n="145abb49">
              Fru talman! Att hamna i en situation där jag som förälder tvingas
              att skicka i väg mitt barn för att det ska överleva är nog något
              av det mest fruktansvärda beslut en förälder kan ställas inför.
              Vetskapen om att jag kanske inte kommer att få se mitt barn någonsin
              igen ska vägas mot den fara som jag och mitt barn befinner oss
              i. Att som barn tvingas i väg på en lång resa till det okända
              utan mina föräldrar som jag kanske aldrig mer får se måste te
              sig fullständigt obegripligt och livsfarligt. Det är i denna situation
              som de ensamma barnen kommer till Sverige och söker uppehållstillstånd.
              Det är i detta tillstånd Sverige ska ta emot dessa barn på bästa
              sätt.
            </seg>
            <seg n="75fe7c3b">
              Vänsterpartiet välkomnar därför reformen med att föra över ansvaret
              för de ensamkommande barnen till kommunerna från Migrationsverket.
              Vi har en gång skilt dåvarande Invandrarverket från uppgiften
              att också integrera dem som får uppehållstillstånd, och jag tycker
              att det är bra att vi ytterligare renodlar Migrationsverkets roll
              vad gäller de ensamkommande barnen där verket är både vårdare
              och beslutsfattare.
            </seg>
            <seg n="e9c265ae">
              Vi tycker också att det är bra att Migrationsverket även i fortsättningen
              kommer att ha kvar det övergripande ansvaret för i vilken kommun
              barnen placeras och att barnet placeras. Det kommer att innebära
              att kommunerna inte kan skyffla barnen mellan sig i en evig diskussion
              om vem som har ansvaret för barnet. Den som har upplevt två kommuner
              skyffla flyktingfamiljer mellan sig vet vad det handlar om.
            </seg>
            <seg n="5fd8ca5b">
              Fru talman! Kommunerna ska enligt förslaget få ersättning för
              att de åtar sig ansvaret för de ensamkommande barnen. Trots detta
              går förhandlingarna med kommunerna trögt. Det finns kommuner som
              är intresserade om ersättningen täcker deras kostnader. Det finns
              andra kommuner som kan tänka sig att gå samman i ett gruppåtagande,
              det vill säga att kommuner som ligger nära varandra går samman
              om ett delat ansvar. Detta är förstås bra, men det finns stora
              problem.
            </seg>
            <seg n="56ae09c9">
              En av orsakerna till att kommunerna inte öppnar sina armar för
              dessa barn är att regeringen inte beslutat om ersättningsbeloppen
              detta sker först efter det att propositionen om övertagandet och
              ersättningsreglerna har gått igenom här i riksdagen. Till detta
              ska läggas en lång kommunal beredningsgång i kommunerna. Meningen
              är att reformen ska träda i kraft den 1 juli i år låt oss hoppas
              att Migrationsverkets förhandlare kommer att lyckas med sitt uppdrag!
              Samtidigt vill jag rikta en uppmaning till Sveriges kommuner och
              landsting att visa stor förståelse för dessa barns situation och
              därför medverka positivt till att barnen får ett tryggt boende
              under tiden de väntar på uppehållstillstånd.
            </seg>
            <seg n="1cc29e0e">
              Fru talman! Vänsterpartiet är alltså positivt till att ansvaret
              för de ensamkommande barnen förs över till kommunerna. Men det
              är ett par saker som oroar oss. Den ena är att barn som fyllt
              18 år, det vill säga blivit myndiga, tvingas flytta från det kommunala
              ungdomsboendet och i stället flytta till anläggningsboende för
              vuxna eller till eget boende. Den som precis har blivit myndig
              har fortfarande behov av vuxenstöd både vad gäller det psykiska
              och det fysiska. Vi menar att det är mycket negativt för de ensamkommande
              barnens utveckling att de tvingas lämna de vuxna och ungdomar
              som kommit att bli deras familj i en mycket svår situation för
              att de har blivit myndiga i ett främmande land. Nu finns det visserligen
              möjligheter för kommunerna att fortsatt låta barnen bo kvar i
              mottagandet, men de får ingen ersättning för det.
            </seg>
            <seg n="56081e1f">
              Ett annat problem som vi ser är att ett barn kan hinna bli myndigt
              innan dess ärende slutgiltigt prövats. Detta kan få allvarliga
              konsekvenser. Vi har fått signaler om att barn som kommit hit
              när de fyllt 17 år fått vänta till dess de fyllt 18 med att få
              ett besked av Migrationsverket. Det kan tyckas som en petitess
              om en ungdom får vänta en månad efter det att han eller hon fyllt
              18 år, men det är det faktiskt inte.
            </seg>
            <seg n="0bbad1f5">
              Ett barn, det vill säga någon som är under 18 år, får inte skickas
              tillbaka utan att det står någon på flygplatsen och väntar på
              det och tar hand om det. Om en asylsökande är 18 år och en månad
              kan Migrationsverket avvisa den personen utan att han eller hon
              måste tas om hand eller mötas av någon på flygplatsen. Jag och
              Vänsterpartiet menar att det barn som lämnat in sin ansökan innan
              han eller hon fyllt 18 år också ska betraktas som barn, även om
              Migrationsverkets beslut, på grund av långa handläggningstider,
              dröjer till efter det barnet fyllt 18 år.
            </seg>
            <seg n="f043c573">
              Ett exempel på hur detta används är den praxis som utvecklats
              vid Migrationsverket och Utlänningsnämnden, att räkna ett barn
              som hunnit fylla 18 år under handläggningen av ärendet som vuxen
              och avslå ansökan med hänvisning till att barnet fyllt 18 år.
              Justitiekanslern har i november 2001 kritiserat Migrationsverket
              för ett sådant beslut. Även Anhörigkommittén tog upp frågan i
              sitt betänkande och säger:
            </seg>
            <seg n="90fc76f5">
              Kommittén vill också påtala det förhållandet att långa handläggningstider
              i vissa fall har lett till att minderåriga barn hunnit fylla 18
              år innan deras ansökan prövas och att deras ålder sedan utgjort
              grund för avslag. Kommittén menar att för det fall en sådan ansökan
              inte kan behandlas med förtur innan sökande fyllt 18 år måste
              enligt kommitténs mening rimligtvis sökandens ålder vid tiden
              för ansökan vara avgörande för bedömningen. Trots detta fortgår
              denna praxis.
            </seg>
            <seg n="4e671d69">
              Om vi till det lägger att endast 48 % av alla ärenden vad gäller
              ensamkommande barn behandlas inom den av riksdagen stipulerade
              tiden, det vill säga tre månader, blir det extra bedrövligt att
              utskottsmajoriteten inte berör detta i betänkandet.
            </seg>
            <seg n="3b60aaca">
              Fru talman! Vänsterpartiet ställer sig alltså bakom reformen,
              men vi menar att frågan om 18-årsgränsen är viktig liksom hur
              de asylsökande ungdomar som fyllt 18 år behandlas. Vi är inte
              tillfreds med regeringens ställningstaganden i denna fråga. Jag
              står bakom Vänsterpartiets reservationer men yrkar för tids vinnande
              bifall endast till reservation 11 under punkt 12.
            </seg>
            <seg n="184e6b61">
              Det kan tyckas förvånande, har jag förstått, att Vänsterpartiet
              inte står bakom reservation 10, som handlar om barns egna asylskäl.
              Orsaken är helt enkelt att om tre veckor träder den nya utlänningslagen
              i kraft, och där har vi varit med och förhandlat fram att barnens
              ställning ska stärkas i asylprocessen.
            </seg>
          </u>
          <note type="speaker" n="4b06b7ca">
            Anf. 48 BIRGITTA CARLSSON (c):
          </note>
          <note n="0af9ba3c">
            Fru talman! Jag inleder mitt anförande med att yrka bifall till
            reservation nr 2.
          </note>
          <u who="Q4916292" xml:id="i-4313e375ef4124a8-1" n="9214a251">
            <seg n="688adbd2">
              Det här betänkandet, med förslag som gäller att mottagande av
              ensamkommande barn ska föras över till kommunerna i stället för
              till Migrationsverket, välkomnar vi i Centerpartiet, även om det
              tog nästan fyra år innan detta förslag kom hit till riksdagen
              för beslut. Vi har vid ett antal tillfällen motionerat om att
              vi vill att kommunerna ska ha ansvar för mottagandet av ensamkommande
              barn och inte som nu att de ska förläggas i förläggningar som
              Migrationsverket har ansvar för.
            </seg>
            <seg n="a7808cbd">
              Fru talman! Varje år kommer ett ganska stort antal ensamma barn
              till vårt land. Som Anita Jönsson sade förut var det 398 barn
              som kom hit utan vårdnadshavare 2005. De ensamkommande barnen
              har en särskilt utsatt situation och kräver mycket uppmärksamhet,
              trygghet och omvårdnad. Därför är det särskilt viktigt att de
              ensamkommande barnen snabbt placeras hos vårdnadshavare i kommuner
              i stället för att tvingas vistas länge på flyktingförläggningar.
              Vi anser att kommunerna är bäst lämpade att ha ansvar för mottagandet
              av de ensamkommande barnen. Men det är mycket viktigt att kommunerna
              också får ersättning för de kostnader som detta mottagande genererar.
            </seg>
            <seg n="69f8a446">
              De ensamkommande barn som inte har någon släkting att bo hos
              bor i dag på Migrationsverkets anläggningar. Migrationsverket
              har då både en utredande och en omhändertagande roll. Detta är
              mycket olyckligt. Det riskerar att omöjliggöra förtroendefulla
              och stödjande relationer mellan personal och barn. Flera experter,
              bland annat Rädda Barnen, har pekat på brister i det psykosociala
              stöd som barn är i behov av. Självmordsförsök och försvinnanden
              är tyvärr alltför vanligt bland de ensamkommande barnen. Därför
              är vi i Centerpartiet positiva till att regeringen nu utökar kommunernas
              ansvar för de ensamkommande barnen.
            </seg>
            <seg n="299b7f6d">
              Men vi vill inte att Migrationsverket ska ha det övergripande
              ansvar som regeringen föreslår utan menar att hela ansvaret ska
              ligga på kommunerna.
            </seg>
            <seg n="834d25d2">
              Centerpartiet menar att regeringens förslag inte är tillräckligt
              tydligt och att det inte ger kommunerna det fulla ansvaret för
              barns boende och omvårdnad under asylutredningen. Det är fortfarande
              Migrationsverkets ansvar att placera barnen i någon kommun.
            </seg>
            <seg n="59110a30">
              Om inte någon kommun vill ta emot barnen hamnar de i Migrationsverkets
              boenden. Detta är inte tillfredsställande. Alla barn, oavsett
              om de söker asyl eller är svenska medborgare, ska behandlas lika.
              Kommunerna ska därför ha ansvaret för att ordna för barnens trygghet
              genom att se till att barnen får ett bra boende och omvårdnad
              i en trygg miljö. Detta kan helst ske i familjehem eller andra
              privata eller ideella alternativ.
            </seg>
            <seg n="092e5186">
              Det är viktigt att den som tar hand om barnen inte är samma myndighet
              som behandlar asylansökan. Migrationsverket ska i stället, när
              det gäller ensamkommande barn, koncentrera sig på att utreda och
              sköta den juridiska processen som rör asylansökan.
            </seg>
            <seg n="84ea8c33">
              De kommuner som tar emot ensamkommande barn måste se till att
              det finns en stor kompetens bland personalen inom de sociala myndigheterna
              gällande ensamkommande flyktingbarns situation. Dessa barn har
              ofta särskilda behov, och hänsyn måste tas till de upplevelser
              barnen har med sig i bagaget. De måste få experthjälp att bearbeta
              sina tidigare upplevelser.
            </seg>
            <seg n="df920d1b">
              Fru talman! Vi anser också att den av regeringen föreslagna definitionen
              av begreppet ensamkommande barn inte är tillräckligt tydlig och
              att den därför bör kompletteras så att barnet ska räknas som ensamkommande
              om det vid ankomsten till Sverige är skilt från inte bara sina
              föräldrar eller annan vuxen person som får anses ha trätt i föräldrarnas
              ställe utan även från den juridiska, sedvanliga huvudsakliga vårdnadshavaren.
            </seg>
            <seg n="26d3cb3f">
              Fru talman! Jag vill också beröra några av de reservationer där
              jag finns med. Det gäller först hur Migrationsverket tar hänsyn
              till de ensamkommande barnens egna asylskäl. Enligt Rädda Barnens
              rapport tas inte tillräcklig hänsyn till de ensamkommande barnens
              egna asylskäl. Det är mycket angeläget att man när man gör denna
              bedömning tar hänsyn till om barnet har någon förälder eller annan
              släkting att återvända till eller inte. Det kan inte anses förenligt
              med ett barns bästa att återsändas till hemlandet om man inte
              har fått kontakt med vare sig föräldrar eller andra anhöriga till
              barnet.
            </seg>
            <seg n="1db04f6b">
              En annan reservation handlar om vad som händer när barn blir
              myndiga. Om de blir myndiga innan frågan om uppehållstillstånd
              hunnit prövas kan de tvingas flytta från kommunens ungdomsboende
              till ett boende avsett för vuxna personer. Detta menar vi är olyckligt
              eftersom de är i fortsatt behov av stabilitet och trygghet, varför
              ytterligare uppbrott kan anses otillfredsställande. Dessutom kan
              det innebära att syskon skiljs åt på grund av att det ena syskonet
              blir myndigt. Därför bör de ensamkommande barn som ansökt om uppehållstillstånd
              före 18 års ålder betraktas som barn så länge de väntar på beslut
              om uppehållstillstånd.
            </seg>
          </u>
          <note type="speaker" n="1bbcebaa">
            Anf. 49 GUSTAV FRIDOLIN (mp):
          </note>
          <u who="Q2029325" xml:id="i-ceb507e85353662f-0" n="8a0a1b8c">
            <seg n="a74cd682">
              Fru talman! Låt mig dela med mig av en ögonblicksbild från en
              resa jag gjort. Jag åkte ned till Bosnien för några år sedan för
              att studera svensk flyktingpolitik och möta människor som hade
              varit inne i asylprocessen i Sverige men inte längre fick vara
              här.
            </seg>
            <seg n="00c0618e">
              När vi kom ned till flygplatsen i Bosnien, till passkontrollen
              och den där formella gränsen där man måste ha pass, visum och
              alla sina handlingar i ordning när man går över, ni vet, stod
              där en liten bom. Det var bommen vid den här passkontrollen som
              var gränsen mellan Bosnien-Hercegovina och resten av världen.
            </seg>
            <seg n="dedb70b1">
              Vid den här bommen lekte en liten flicka på fyra, fem eller sex
              år. Ena stunden var hon över bommen. Andra stunden var hon under
              bommen. Ena stunden var hon i Bosnien. Andra stunden var hon på
              andra sidan gränsen.
            </seg>
            <seg n="0cf423a4">
              Varför berättar jag det här, fru talman? Jo, därför att barn,
              lika lite som fåglar i luften eller fiskar i vatten, inte känner
              några gränser. Barn är i sig själva gränslösa. De flyttar sig,
              de leker över bommar, de gör vad som krävs av dem, de gör inte
              sällan vad de blir tillsagda och de flyr om de måste.
            </seg>
            <seg n="15d139bc">
              När barn kommer över våra gränser, fru talman, har vi ett ansvar
              att sörja för dem, att ge dem den trygghet de behöver, att ge
              dem en rättvis asylprövning och att ge dem en trygg start i Sverige.
              När barn kommer över våra gränser, fru talman, har vi ansvar för
              dem. Svårare än så skulle det egentligen inte behöva vara.
            </seg>
            <seg n="19f9d978">
              Det har inte varit en alldeles uppiggande läsning av de ändå
              förhållandevis få rubriker som har handlat om ensamkommande flyktingbarn
              under de senaste fem åren. Barn försvunna från svenska flyktingboenden.
              50 barn spårlöst borta. Migrationsverket vet inte var de försvunna
              barnen har tagit vägen. Barn som har kommit till Sverige hamnar
              i sexhandel.
            </seg>
            <seg n="63da7b58">
              Fru talman! Skandalerna om barn som har försvunnit efter att
              de har kommit till Sverige har varit många. Ändå har de inte varit
              så uppmärksammade som man skulle kunna tänka sig. Tänk er att
              uppemot 50 svenska barn hade försvunnit två svenska skolklasser
              från en skola i, låt oss säga, Bohuslän bara försvunnit spårlöst
              så att ingen visste var de var. Tror ni inte att ramaskriet hade
              varit högre än nu? Tror ni inte att regeringen hade hanterat frågan
              snabbare än på fyra år? Det är den tid som har förflutit sedan
              riksdagen har krävt att regeringen ska ta hand om frågorna om
              de ensamkommande barnen. Jag tror det, fru talman.
            </seg>
            <seg n="044c0ccc">
              Därför är i dag en dag då man kan säga: Äntligen! Äntligen behandlar
              riksdagen en proposition som hanterar hur vi ska ta hand om och
              ta emot ensamkommande flyktingbarn som kommer hit. Det är det
              andra steget i en hantering för att göra det bättre för de barn
              som har tvingats fly och komma till vårt land. Det första steget
              togs för drygt ett år sedan med en proposition om en lag för gode
              män för asylsökande barn.
            </seg>
            <seg n="b2603913">
              Låt mig börja där, fru talman. En god man är ofta det asylsökande
              barnets första verkliga oberoende kontakt med Sverige och utgör
              ofta den verkliga tryggheten i Sverige. Därför, fru talman, är
              det viktigt att en god man utses skyndsamt. Så uttryckte vi det
              gemensamt i den lagstiftning som började gälla för snart ett år
              sedan. En god man ska utses skyndsamt. Nu har det gått ett år,
              och det finns därför anledning att titta på om det har blivit
              så. Ett år kan synas vara kort tid, men i ett barns liv, fru talman,
              är det lång tid.
            </seg>
            <seg n="ae2689bb">
              Vi har beställt en utredning från riksdagens utredningstjänst
              för att förstå hur lång tid det tar att utse gode män runtom i
              Sverige. Så här skriver riksdagens utredningstjänst:
            </seg>
            <seg n="adabbba1">
              Kommunernas handläggningstid för att förordna god man varierar
              något. De flesta kommuner uppger en genomsnittlig handläggningstid
              på ett par dagar, medan hos Helsingforss kommun den största och
              kanske mest förberedda, får jag tillägga ligger handläggningstiden
              på ca 15 dagar. Kommunerna uppger dessutom att handläggningstiden
              undantagsvis varit betydligt längre, ibland upp till en månad.
            </seg>
            <seg n="1d271f1b">
              Här har vi en situation där barn tvingas fly till Sverige, barn
              kommer hit, och de som ska ha att sörja för barnens trygghet och
              kontakt med Sverige utses först efter en månad. Det talar väl
              för behovet av en lag som klargör att en god man i normalfallet
              ska utses inom 24 timmar. Det är det som utskottet säger under
              punkten 6.
            </seg>
            <seg n="73fa4cd6">
              Fru talman! Barnet som flyr gör det av en anledning. Det kan
              vara barn som blivit utnyttjade, barn som blivit förföljda, barn
              som blivit skilda från sina familjemedlemmar, sina föräldrar,
              barn som utnyttjats som barnsoldater. Barnet som flyr gör det,
              fru talman, av en anledning. Därför är det oroväckande att medan
              vi fattar beslut om lagar för att se till att omhändertagandet
              av barnen blir bättre sjunker andelen beviljade uppehållstillstånd
              till ensamkommande barn drastiskt. Enligt en kartläggning från
              Rädda Barnen beviljades för några år sedan ungefär 80 % av de
              ensamkommande barnen uppehållstillstånd i Sverige. Under perioden
              januariseptember 2005 beviljades bara 13 % av barnen uppehållstillstånd.
            </seg>
            <seg n="aa77c3ca">
              I en speciell reservation, reservation nr 12, som jag härmed
              yrkar bifall till, kräver Miljöpartiet och några andra partier
              att regeringen omedelbart tar initiativ för att utreda orsakerna
              till denna kraftiga minskning av beviljandefrekvensen. Ett barn
              som flyr ska tas om hand. Att Sverige har en beviljandefrekvens
              för ensamkommande flyktingbarn på bara 13 % är oroväckande.
            </seg>
            <seg n="85f78d58">
              I en annan reservation klargör vi att barns egna asylskäl måste
              väga tungt i den nya instans- och processordning som nu kommer
              på plats.
            </seg>
            <seg n="19ab2be6">
              Fru talman! I den här debatten har många andra saker sagts. Många
              talare har varit inne på kloka idéer om hur situationen kan förbättras
              för flyktingbarn i allmänhet och ensamkommande flyktingbarn i
              synnerhet. Jag tänkte inte förlänga debatten alltför mycket, men
              jag vill bland annat peka på reservationen 8 där vi klargör att
              ett barn ska betraktas som barn även om Migrationsverkets handläggning
              av barnet drar ut så på tiden att barnet hinner fylla 18 år.
            </seg>
            <seg n="5aa766f0">
              I ett särskilt yttrande klargör vi att de nya riktlinjer som
              håller på att tas fram inom Migrationsverket om åldersbestämning
              bör följa Socialstyrelsens allmänna råd om medicinsk åldersutredning.
            </seg>
            <seg n="428a2df8">
              Fru talman! Det skiljande på asylutredandet och omhändertagandet
              som nu görs för ensamkommande flyktingbarn är nog något som vi
              har att lära också när det gäller den övriga flyktingpolitiken.
              Det finns en rimlighet i att det inte är samma myndighet som har
              att både sörja för den asylsökandes väl och ve och utreda asylansökan.
            </seg>
            <seg n="940a8ed9">
              Fru talman! När ett barn kommer över vår gräns är det vi som
              har att sörja för det. Av den anledningen yrkar jag bifall till
              förslaget i betänkandet under punkt 6. Jag står givetvis bakom
              alla reservationer som bär Miljöpartiets namn, men för tids vinnande
              yrkar jag bifall till endast reservation nr 12.
            </seg>
          </u>
          <note type="speaker" n="ef1c4b4b">
            Anf. 50 ANITA JÖNSSON (s) replik:
          </note>
          <u who="Q4765559" xml:id="i-b486916b1dfcdd16-3" n="89b2781c">
            <seg n="28536bb0">
              Fru talman! Det finns knappast något som berör människor så starkt
              som att barn far illa. Därför är det viktigt att vi på olika sätt
              har system som kan ta emot dem. Jag vänder mig mot Gustav Fridolins
              beskrivning av hur medierna har speglat samhällets flathet när
              barnen har försvunnit.
            </seg>
            <seg n="db121644">
              Det är allvarligt att barn och ungdomar försvinner från Migrationsverkets
              boenden. Jag har bland annat besökt Sigtuna, där man har berättat
              om hur man arbetar med dessa frågor. Man får inte lov att låsa
              in barn. De har samma öppenhet som andra barn i annat boende och
              de som bor hemma. Jag vet att det sker eftersökningar av de barn
              som försvinner. Det är inte bara i Sverige eftersom det har visat
              sig att de ibland tar sig över gränserna. Man jobbar också mycket
              internationellt med dessa frågor.
            </seg>
            <seg n="5f8e5db1">
              Sedan var det den andra frågan om 24-timmarsregeln. Miljöpartiet
              stod bakom lagutskottets betänkande om att införa ny lagstiftning
              om god man för mindre än ett år sedan. Kommunerna och landstingen
              har starka invändningar till 24-timmarsregeln. De pekar på svårigheter
              och konsekvenser för kommunerna. Hur ser Miljöpartiet på de problemen,
              att det i realiteten kan bli besvärligt?
            </seg>
          </u>
          <note type="speaker" n="df2d0733">
            Anf. 51 GUSTAV FRIDOLIN (mp) replik:
          </note>
          <u who="Q2029325" xml:id="i-ceb507e85353662f-1" n="8a0a1b8c">
            <seg n="87e039e5">
              Fru talman! Jag instämmer i Anita Jönssons bild att det nog inte
              finns någonting som upprör oss så mycket som när barn far illa
              och när man inte gör allt vad man kan för att barn ska behandlas
              på ett bra sätt. Det är också därför min reflexion kvarstår att
              det är märkligt att det kunnat gå så lång tid efter att vi såg
              det här problemet till att vi nu fattar beslut om olika åtgärder
              för att lösa det. Många har gjort väldigt stora insatser för att
              hjälpa de ensamkommande barnen, men samtidigt har upprördheten
              inte varit så stor som den skulle ha varit om två svenska skolklasser
              med barn helt plötsligt hade försvunnit och misstankar funnits
              att de hamnat i händerna på kriminella ligor.
            </seg>
            <seg n="3ce9e9fb">
              På Anita Jönssons fråga tänkte jag svara genom att citera mig
              själv från den debatt vi hade i riksdagen när lagutskottets betänkande
              skulle hanteras. Så här sade jag då:
            </seg>
            <seg n="e4907ef8">
              Skulle det visa sig att detta inte blir det verkliga förhållandet
              att god man i de flesta fall utses inom 24 timmar och att myndigheterna
              inte tillräckligt snabbt utser en sådan finns en extraordinär
              granskning av Justitieombudsmannen som givetvis ska kolla det.
              Jag uppmanar den som följer en sådan flykting att lämna in en
              anmälan till Justitieombudsmannen så att vi kan få en tydlighet
              där och att skyndsamhet verkligen råder. I sådant fall finns ju
              också möjlighet att återkomma med förslag till lagändringar.
            </seg>
            <seg n="0c2e1fa2">
              Jag känner att det är tryggt att den borgerliga minoriteten reserverar
              sig. Om det visar sig att det behövs kan vi bli åtminstone fem
              partier som gör ett sådant tillkännagivande. Troligtvis blir vi
              sju, om behovet finns. Den möjligheten finns från början.
            </seg>
            <seg n="12f2c6d0">
              Nu har vi sett att behovet tyvärr finns. Enligt riksdagens utredningstjänst
              tar det i många fall upp till en månad innan en god man utses,
              och genomsnittstiden är hela 15 dagar. Därför behövs en 24-timmarsregel,
              och det tycker jag att vi gemensamt skulle kunna komma fram till.
              Tyvärr väljer Socialdemokraterna, och vad jag förstår Vänsterpartiet,
              att gå på en annan linje.
            </seg>
          </u>
          <note type="speaker" n="c75671d1">
            Anf. 52 ANITA JÖNSSON (s) replik:
          </note>
          <u who="Q4765559" xml:id="i-b486916b1dfcdd16-4" n="89b2781c">
            <seg n="f1f5116c">
              Fru talman! Det vi i dag diskuterar är god man för flyktingbarn.
              De uppgifter som jag har fått från kommunerna när det gäller utseende
              av god man för de barn som över huvud taget inte har någon vuxen
              person i sin närhet är att det går betydligt snabbare. Jag skulle
              önska att Gustav Fridolin hade tittat just på de ensamkommande
              barnen, som vi nu diskuterar.
            </seg>
            <seg n="8bc9aa2d">
              Jag anser att Miljöpartiet frångår huvudprincipen om att det
              ska vara till barns bästa. Möjligheten att få den mest lämpliga
              till de barn som vi är överens om är de mest utsatta minimeras
              genom att man inte kan vänta en dag för att få någon som kanske
              kan tala samma språk. Barnet kanske har varit utsatt för trafficking
              eller andra besvärligheter som gör att det är lämpligast att utse
              en kvinna eller en man. Den möjligheten utifrån barnets bästa
              frångår Gustav Fridolin och Miljöpartiet genom att sätta en bestämd
              24-timmarsregel.
            </seg>
            <seg n="aa054bfe">
              Jag undrar fortfarande vilken kommentar Miljöpartiet har till
              de farhågor som kommunerna och landstingen har inkommit med till
              utskottet.
            </seg>
          </u>
          <note type="speaker" n="bd5dd48d">
            Anf. 53 GUSTAV FRIDOLIN (mp) replik:
          </note>
          <u who="Q2029325" xml:id="i-ceb507e85353662f-2" n="8a0a1b8c">
            <seg n="0661e99d">
              Fru talman! I riksdagens utredningstjänsts PM 2005:2682 om god
              man just för ensamkommande flyktingbarn står följande att läsa:
              Kommunernas handläggningstid för att förordna god man varierar
              något. I Helsingforss kommun ligger handläggningstiden på ca 15
              dagar. Kommunerna uppger att handläggningstiden undantagsvis varit
              betydligt längre, ibland upp till en månad.
            </seg>
            <seg n="d0914694">
              Utifrån de uppgifterna om hur lång tid det tar att utse god man
              just för ensamkommande flyktingbarn ser jag ett behov av en 24-timmarsregel.
            </seg>
            <seg n="119e3a1a">
              Jag tror att utseende av en god man inom 24 timmar är i enlighet
              med barnets bästa. Jag tror att om det dröjer upp till 15 dagar,
              ja, kanske upp till en månad, innan en god man har utsetts är
              det inte till barnets bästa.
            </seg>
            <seg n="4b528962">
              För att avhjälpa de problem som Anita Jönsson pekar på i sitt
              inlägg och i replikerna till mig, och som Sveriges Kommuner och
              Landsting har tagit upp, har vi sagt att det vore bra om de flesta
              kommuner organiserade godmansjourverksamhet, med gode män som
              snabbt kan utses och som finns tillgängliga när barn kommer. Det
              bör vara en verksamhet som kan gå i gång också på nätter, också
              på helger.
            </seg>
            <seg n="cc597e47">
              När Anita Jönsson hänvisar till att det kommer barn till Arlanda
              efter kontorstid, som hon gjorde i sitt anförande, blir jag lite
              förvirrad. Om man ska följa den princip som Anita Jönsson säger
              att hon omhuldar, nämligen den om barnets bästa, borde det väl
              finnas kommunal verksamhet som kan gripa in också efter kontorstid
              för att ta hand om de barnen. När ett barn kommer över vår gräns,
              fru talman, är det vårt ansvar att sörja för det barnets trygghet.
            </seg>
          </u>
          <note type="speaker" n="dd7f0c94">
            Anf. 54 TOBIAS BILLSTRÖM (m):
          </note>
          <u who="Q3112958" xml:id="i-c30674da90bbcb59-0" n="718959a7">
            <seg n="294061f9">
              Fru talman! Frågan om de ensamkommande barnen har varit mycket
              omdebatterad, och vi har exempelvis alla kunnat ta del av de mycket
              otrevliga berättelserna om de kinesiska barnen som kommit till
              Sverige och sedan försvunnit. Det är en angelägen uppgift att
              trygga den som inte har en egen röst och som är underårig.
            </seg>
            <seg n="2f650c5b">
              För oss moderater är därför mycket av det som föreslås i detta
              betänkande god materia. Det är också därför vi inte har en egen
              motion. Det är betecknande att just när det gäller frågan om god
              man skiljer vi oss från regeringen och regeringens synpunkter.
            </seg>
            <seg n="fa2093fe">
              Flera av de föregående talarna har i inlägg och repliker på ett
              mycket övertygande sätt utvecklat varför det är lämpligt med en
              tidsfrist på 24 timmar. Jag ska därför inte repetera allt utan
              bara konstatera att de argument som framförs från Socialdemokraternas
              och regeringens sida inte håller.
            </seg>
            <seg n="91105faf">
              Det är barnets bästa som ska stå i fokus, och detta sker i utskottets
              förslag under punkt 6, som jag härmed yrkar bifall till.
            </seg>
          </u>
          <note type="speaker" n="91a69b32">
            Anf. 55 Statsrådet BARBRO HOLMBERG (s):
          </note>
          <u who="unknown" xml:id="i-d05fd7c0d8f8bc8a-0" n="a187ff0a">
            <seg n="c3fd7773">
              Fru talman! Det här är verkligen en reform som är efterlängtad,
              och det är många talare som har betonat det. Det här är en väldigt
              viktig byggsten i ett förändringsarbete som har pågått under flera
              år och där väldigt många, inte bara regering och riksdag utan
              också kommuner och landsting och frivilligorganisationer, har
              varit delaktiga.
            </seg>
            <seg n="3c5c7033">
              Jag tror att det var Sven Brus som nämnde den diskussion som
              fördes kring de ensamkommande barnen våren 2002. Det var ju verkligen
              larmrapporter som kom då. Under det året kom 550 barn ensamma
              till Sverige, och det är klart att det satte mottagandet under
              en väldig press. Den pressen blottade också många svagheter som
              fanns i mottagandet av de här barnen.
            </seg>
            <seg n="22b78c3c">
              Vi såg först att den verksamhet som vi hade inte var dimensionerad
              för att ta emot så många barn. Vi såg också att de barn- och ungdomsenheter
              som Migrationsverket drev hade alldeles för lite personal, att
              det var alldeles för många barn på för få vuxna. Vi såg att det
              fanns ett väldigt stort behov av kompetensutveckling. Det stod
              också oerhört klart att handläggningstiderna var alldeles för
              långa.
            </seg>
            <seg n="7dbb376c">
              Samtidigt såg vi när systemet utsattes för press att det fanns
              luckor i lagstiftningen. Vi kunde se hur det som regel fanns väldigt
              många vuxna runt de här barnen. Det fanns asylutredare, gode män,
              advokater och kontaktpersoner på de här barn- och ungdomsenheterna.
              Men det fanns ingen som kunde vara barnens förtrogna i relation
              till alla dessa myndighetspersoner.
            </seg>
            <seg n="2aa5ea50">
              Vi såg också, vilket flera av talarna tidigare har betonat, att
              Migrationsverket hade dubbla roller, både att utreda och fatta
              beslut i barnets asylärende och att ansvara för omhändertagandet.
              Det var inte till barnets bästa.
            </seg>
            <seg n="3c14efed">
              Det här var startpunkten för ett väldigt stort förändringsarbete,
              som har handlat både om att försöka förebygga att barn lämnar
              sina hem och skickas i väg av sina föräldrar och om att anpassa
              handläggningen och mottagandet av de här barnen.
            </seg>
            <seg n="7056f8f9">
              Sven Brus sade att det var alltför lite åtgärder som har gjorts.
              Jag skulle bara vilja ge några exempel på vad som har hänt sedan
              2002. Först och främst åtgärdades resursbristen mycket snabbt.
              Migrationsverket byggde upp nya mottagningsenheter för barn- och
              ungdomar väldigt snabbt. Personaltätheten på barn- och ungdomsenheterna
              ökade betydligt, och det var inte vilken personal som helst. Det
              var utbildad personal. Vi utbildade personal i barnfrågor, i barnkonventionen,
              och det finns numera flera särskilda barnhandläggare.
            </seg>
            <seg n="e67fa334">
              Nya handläggningsrutiner finns nu så att de här ärendena prioriteras.
              Vi har sagt att barn som kommer ensamma ska få besked inom tre
              månader. Vi har inte nått det målet ännu, men vi ska nå det målet.
              Där är jag helt enig med föregående talare. Det är oerhört viktigt
              att vi får mycket snabba handläggningstider.
            </seg>
            <seg n="d566bbf5">
              I somras trädde också en ny lagstiftning i kraft som utvidgar
              en god mans mandat så att han eller hon nu kan gå in i föräldrarnas
              ställe och bestämma var barnet ska bo, var barnet ska gå i skola,
              och som kan vara just barnets förtrogna såväl i förhållande till
              sociala myndigheter som i förhållande till Migrationsverket eller
              andra myndighetspersoner som finns runtomkring de här barnen.
            </seg>
            <seg n="7db2940b">
              Det här tror jag var en oerhört viktig förändring som också har
              gett ett viktigt instrument för att komma till rätta med problemet
              att barn avviker från Migrationsverkets enheter. Tidigare hade
              en god man mycket små möjligheter att ingripa, men nu kan vederbörande
              agera både som förmyndare och som vårdnadshavare.
            </seg>
            <seg n="e6588c09">
              Nu förtydligar vi också ansvarsförhållandena mellan stat och
              kommun, mellan Migrationsverket och kommunernas socialtjänst.
              Vi renodlar Migrationsverkets roll till att handla om att utreda
              och fatta beslut i barnets asylärende. Kommunerna får från dag
              1 ansvaret för att utreda och bedöma var barnet ska bo och ansvaret
              för själva omhändertagandet av barnet. Vi får också en ordning
              där det är de kommuner som vill, har erfarenhet och kunskap att
              ta emot ensamkommande barn som också kommer att göra det. Det
              betyder att vi kommer att samla kompetens. Vi kommer att samla
              kunnande på ett mycket effektivt sätt, vilket kommer att bidra
              till att vi höjer effektiviteten och kvaliteten i mottagandet.
              Barnen kommer att tas om hand av de kommuner som har träffat överenskommelser
              med Migrationsverket, och de kommer direkt efter ankomsten att
              tas om hand av en kommun. Migrationsverket kommer inte längre
              att driva barn- och ungdomsenheter.
            </seg>
            <seg n="ed356f6a">
              All otydlighet om vilken kommun som är vistelsekommun reds ut.
              Det reds ut på så sätt att det blir Migrationsverket som anvisar
              barnet till en kommun som då blir vistelsekommun för barnet och
              kommer att få ansvaret för utredning och åtgärder enligt socialtjänstlagen.
              Under vissa omständigheter kan Migrationsverket anvisa en annan
              kommun än den som man har träffat överenskommelse med. Det kan
              handla om att barnet har en släkting i en annan kommun.
            </seg>
            <seg n="8e820ee1">
              Överenskommelserna kommer att omfatta ett visst antal barn. För
              detta kommer respektive kommun att få en fast ersättning för planering
              och ökad kvalitet i mottagandet. Det kommer att regleras i en
              förordning. Regeringen kommer att fastställa riktlinjer för ersättningen
              efter samråd med Sveriges Kommuner och Landsting.
            </seg>
            <seg n="467bf418">
              Fru talman! Sverige har en ganska lång erfarenhet av att ta emot
              ensamkommande barn. Vi vet nu att det inte finns ett barn som
              är det andra likt. Vi vet också att bakgrunden till att dessa
              barn har kommit bort från sina föräldrar eller har lämnat sina
              föräldrar ser väldigt olika ut. Men vi vet också att alla de här
              barnen har ett gemensamt: De är väldigt utsatta därför att de
              inte är tillsammans med sina föräldrar. Jag tror att varken ett
              uppehållstillstånd i Sverige eller det bästa tänkbara mottagande
              kan råda bot på den utsatthet och den ensamhet som de ensamkommande
              barnen lever i. Att bo som barn i ett familjehem i Sverige kan
              naturligtvis aldrig ersätta den trygghet som en förälder kan ge.
              Vi i Sverige kan inte alltid överbrygga de erfarenheter och upplevelser
              som många av de här barnen bär med sig och som de kanske kommer
              att bära med sig under lång tid framöver, men vi måste göra allt
              vad vi kan. Jag tror att vi kan hitta bättre sätt och mer effektiva
              sätt att förebygga att barn hamnar i de här situationerna och
              att den reform som vi genomför i dag är ett oerhört viktigt steg.
              Med den kunskap och det engagemang som alla känner i den här frågan
              tror jag att vi får bättre möjligheter att göra livet och starten
              för barnen något bättre.
            </seg>
          </u>
          <note type="speaker" n="802bfdc5">
            Anf. 56 SVEN BRUS (kd) replik:
          </note>
          <u who="Q5588504" xml:id="i-299c8fee6ba8443a-1" n="f2744cd9">
            <seg n="373b8a38">
              Fru talman! Statsrådet säger att det har hänt mycket under de
              fyra åren. Det har det förvisso gjort. Men den kritik jag hade
              riktas mot regeringens senfärdighet. Att Migrationsverket och
              andra aktörer har gjort sitt allra bästa utifrån de förutsättningar
              de har står ju klart.
            </seg>
            <seg n="30d7a7fb">
              En fråga som är oerhört viktig är handläggningstiderna. Efter
              stora påtryckningar gick regeringen med på att sätta målet till
              tre månader. Inom den tiden skulle man fatta asylbeslut för de
              här barnen. Men under 2005 överskred ju mer än hälften av ärendena
              den tidsfristen. Det är en låg måluppfyllelse. Nu hör jag statsrådet
              i dag säga att vi ska nå målet. Då är min korta och enkla fråga:
              När och hur? Vad tänker regeringen göra för att råda bot på det
              förhållandet att mindre än hälften av ärendena avgörs inom den
              tidsfrist som vi här har varit överens om ska hållas? När och
              hur?
            </seg>
          </u>
          <note type="speaker" n="c990ac49">
            Anf. 57 Statsrådet BARBRO HOLMBERG (s) replik:
          </note>
          <u who="unknown" xml:id="i-d05fd7c0d8f8bc8a-1" n="a187ff0a">
            <seg n="2109965b">
              Fru talman! Jag är helt överens med Sven Brus om att det är oerhört
              viktigt att vi håller nere handläggningstiderna vad gäller ensamkommande
              barn. Tre månader är satt som ett mål. Men, som sagt, vi klarar
              inte riktigt av det. Hälften ungefär får sitt besked inom tre
              månader. Jag kommer inte riktigt ihåg siffrorna, men jag tror
              att 80 % får det inom fem månader. Men vi är inte nöjda. Migrationsverket
              fortsätter att arbeta för att effektivisera handläggningen. Jag
              ska också säga att det naturligtvis även i de här ärendena ibland
              finns väldigt svåra avgöranden att göra. Det handlar också i ärenden
              som gäller barn om barn som vi inte riktigt vet vilka de är. Det
              handlar om identitetslöshet och sådana saker där det är svårt
              att hitta fram och åtgärda. Det är det ena. Det andra är att jag
              har blivit uppvaktad av frivilligorganisationer som tycker att
              det är bättre att vänta tills man har kartlagt barnets sociala
              situation innan man fattar beslut.
            </seg>
            <seg n="d6d3b383">
              Jag skulle bara vilja problematisera. Det är kanske inte i alla
              fall alldeles enkelt att hålla tremånadersmålet. Men helt självklart
              ska det vara det mål vi har, och det ska uppnås.
            </seg>
          </u>
          <note type="speaker" n="f8fd56bc">
            Anf. 58 SVEN BRUS (kd) replik:
          </note>
          <u who="Q5588504" xml:id="i-299c8fee6ba8443a-2" n="f2744cd9">
            <seg n="3524522d">
              Fru talman! Jag tror att vi alla inser de problem som finns i
              de här ärendena, och jag tror också alla inser att en viss del
              av ärendena inte låter sig avgöras inom tre månader. Men det kan
              knappast vara rimligt att mer än hälften av ärendena överskrider
              den gränsen. Det tycker jag inte är acceptabelt. Vi är överens
              om att vi ska göra något åt det, men nu är det faktiskt regeringen
              som har ansvaret. Min fråga gällde egentligen inte bara vad regeringen
              tycker utan vad regeringen konkret tänker göra för att komma till
              rätta med det här problemet.
            </seg>
            <seg n="eabc49c8">
              En annan fråga som också reses i sammanhanget är den rapport
              som Rädda Barnen nu har kommit med där man ser att antalet beviljade
              uppehållstillstånd för de här barnen har minskat drastiskt från
              80 % för några år sedan till jag tror 1213 % under 2005.
            </seg>
            <seg n="a8c1c4b8">
              Det föranleder också en fråga som jag tycker att det är värt
              att fundera över: Vilken slutsats drar regeringen av den kraftiga
              nedgången i beviljade uppehållstillstånd, från 80 % till 13 %,
              och vad tänker regeringen göra för att uppmärksamma den frågan?
              Jag undrar alltså vilken slutsats man drar av detta.
            </seg>
          </u>
          <note type="speaker" n="51c2d82a">
            Anf. 59 Statsrådet BARBRO HOLMBERG (s) replik:
          </note>
          <u who="unknown" xml:id="i-d05fd7c0d8f8bc8a-2" n="a187ff0a">
            <seg n="c93f5b4b">
              Fru talman! Jag känner inte igen vare sig siffran 80 % eller
              siffran 13 %. Tittar man i den statistik som Migrationsverket
              har ser man att förra året var det när det gäller barnen 25 %
              bifall i Migrationsverkets beslut och 8 % hos Utlänningsnämnden.
              Går man något år tillbaka, till år 2003, är det 47 % hos Migrationsverket
              och 12 % hos Utlänningsnämnden. Över huvud taget känner jag inte
              igen siffrorna.
            </seg>
            <seg n="febcff52">
              Helt klart ser vi att det är en nedgång i antalet bifall. Men
              jag tror att Sven Brus är väldigt medveten om att man inte kan
              göra jämförelser från ett år till ett annat år vad gäller bifall
              eftersom det väldigt mycket beror på vilka det är som kommer.
              Vi kan ha en situation i världen som är sådan att det blir 100
              % bifall, men vi kan också ha situationen att det kommer människor
              som kanske över huvud taget inte har asylskäl. I just de här fallen
              handlar det om sociala problem eller om andra problem, alltså
              kanske inte om asylskäl, så det går inte riktigt att göra nämnda
              jämförelse.
            </seg>
          </u>
          <note type="speaker" n="c5b0e698">
            Anf. 60 ANNE-MARIE EKSTRÖM (fp) replik:
          </note>
          <u who="Q4768084" xml:id="i-4e3755edde5212c5-3" n="a056bd77">
            <seg n="798f972d">
              Fru talman! Jag håller med Sven Brus. Precis som jag sade i mitt
              anförande har det här tagit alldeles för lång tid. I den debatt
              år 2003 som jag i början av mitt anförande hänvisade till sade
              statsrådets företrädare att frågan om ensamkommande barn är en
              högt prioriterad fråga inom regeringen. Just då var det tyvärr
              så att han hade fått en uppgift om vad detta skulle kosta. Han
              tyckte att det var lite mycket pengar.
            </seg>
            <seg n="6cc55e5a">
              Men nu finns det här förslaget. Jag undrar om migrationsministern
              lite grann kan kommentera varför det har tagit så lång tid. Det
              är ju trots allt regeringens förslag.
            </seg>
          </u>
          <note type="speaker" n="7b63161d">
            Anf. 61 Statsrådet BARBRO HOLMBERG (s) replik:
          </note>
          <u who="unknown" xml:id="i-d05fd7c0d8f8bc8a-3" n="a187ff0a">
            <seg n="39121d21">
              Fru talman! Ja, detta är en högt prioriterad fråga för regeringen.
              I mitt inledningsanförande nämnde jag alla de åtgärder som har
              vidtagits sedan 2002. Det var en rad olika missförhållanden, kan
              man nog faktiskt säga i varje fall väldiga svagheter i det mottagande
              vi hade. Det stod väldigt klart 2002. Jag redogjorde för alla
              de åtgärder som vi har vidtagit: ökade resurser, ökad utbildning
              och genomförandet av lagändringar. Det tar, som Anne-Marie Ekström
              väl känner till, något längre tid att genomföra stora lagändringar.
              Men omedelbart genomfördes, som sagt, resursförstärkningar.
            </seg>
            <seg n="da532287">
              Vi talade om Migrationsverkets dubbla roller, och det stod väldigt
              klart att det inte är särskilt bra att Migrationsverket utreder
              och bedömer barnets asylskäl samtidigt som man tar hand om barnen
              på fritiden. De här rollerna går ihop, något som inte är bra för
              barn. Vad Migrationsverket omedelbart gjorde redan innan vi ändrat
              lagen var att man särade på de här funktionerna. En rad olika
              insatser har alltså gjorts.
            </seg>
          </u>
          <note type="speaker" n="e856aabc">
            Anf. 62 ANNE-MARIE EKSTRÖM (fp) replik:
          </note>
          <u who="Q4768084" xml:id="i-4e3755edde5212c5-4" n="a056bd77">
            <seg n="6b67e2c2">
              Fru talman! Jo, det är bra att den här lagen äntligen har kommit
              till. Jag är också glad över att frågan om åldersbestämning har
              fått ett stort utrymme i utskottets betänkande, för det är viktigt
              att de barn som kommer hit verkligen blir betraktade som barn.
            </seg>
            <seg n="03277ce0">
              Jag har agerat och ställt frågor till migrationsministern, bland
              annat för ungefär ett år sedan. Jag frågade vad migrationsministern
              skulle göra just på grund av att det fanns tecken på att de här
              åldersbestämningarna inte gjordes riktigt ordentligt. Migrationsministern
              hänvisade i sitt svar till Socialstyrelsens rekommendationer.
              Efter Ekots inslag om att man inte följde de här rekommendationerna
              kom Migrationsverket med ett nyhetsbrev på sin hemsida där man
              säger: Nej, vi har aldrig följt dem.
            </seg>
            <seg n="c11b785b">
              Hur kan då migrationsministern i ett svar till mig hänvisa till
              Socialstyrelsens rekommendationer och tala om att följa dem när
              man de facto inte gör det? Hade migrationsministern egentligen
              kontrollerat med Migrationsverket hur de här åldersbestämningarna
              går till?
            </seg>
          </u>
          <note type="speaker" n="3008cf71">
            Anf. 63 Statsrådet BARBRO HOLMBERG (s) replik:
          </note>
          <u who="unknown" xml:id="i-d05fd7c0d8f8bc8a-4" n="a187ff0a">
            <seg n="e6c5dff6">
              Fru talman! Jag är helt enig med Anne-Marie Ekström om att det
              verkligen är oerhört viktigt att de barn som kommer blir betraktade
              som barn . Det är också oerhört viktigt att vi ser till att det
              inte är vuxna som bor på barn- och ungdomsenheter, och det är
              viktigt att kunna fastställa barns identitet och barns ålder.
            </seg>
            <seg n="aa2ae629">
              Vad som gjorts är att Migrationsverket så sent som i fredags
              antagit särskilda riktlinjer just för hur åldersbestämningar ska
              gå till. De riktlinjerna är utarbetade i samråd och i samarbete
              med Socialstyrelsen.
            </seg>
          </u>
          <note type="speaker" n="36f40b44">
            Anf. 64 GUSTAV FRIDOLIN (mp) replik:
          </note>
          <u who="Q2029325" xml:id="i-ceb507e85353662f-3" n="8a0a1b8c">
            <seg n="00505c7a">
              Fru talman! Kan ministern svara på frågan om varför bifallsfrekvensen
              för ensamkommande flyktingbarn verkar ha sjunkit från 80 % till
              13 %?
            </seg>
          </u>
          <note type="speaker" n="4ac14633">
            Anf. 65 Statsrådet BARBRO HOLMBERG (s) replik:
          </note>
          <u who="unknown" xml:id="i-d05fd7c0d8f8bc8a-5" n="a187ff0a">
            <seg n="22128c28">
              Fru talman! Jag har precis svarat på den frågan. Jag tror att
              det var Sven Brus som ställde den. Det är väldigt svårt att svara
              på hur det är från år till år, alltså att göra den typen av jämförelser,
              eftersom det väldigt mycket beror på vilka det är som kommer och
              på vilka skäl man har. Det kan, som sagt, vara 100 % bifall om
              situationen är sådan i vår närhet att det kanske kommer väldigt
              många människor från ett krigsdrabbat område och så vidare. Så
              ser det ut för vuxna, och så ser det ut också för barn.
            </seg>
          </u>
          <note type="speaker" n="99b00ecb">
            Anf. 66 GUSTAV FRIDOLIN (mp) replik:
          </note>
          <u who="Q2029325" xml:id="i-ceb507e85353662f-4" n="8a0a1b8c">
            <seg n="19443797">
              Fru talman! I sitt huvudanförande sade migrationsministern att
              ett uppehållstillstånd i Sverige inte automatiskt råder bot på
              alla de problem som ett ensamkommande flyktingbarn har. Det tror
              jag att alla kan instämma i. Har man kommit ifrån sina föräldrar
              eller om man har utnyttjats som barnsoldat eller varit utsatt
              för förföljelse kommer inte ett uppehållstillstånd i Sverige att
              göra att alla sår man bär på läks.
            </seg>
            <seg n="80309e45">
              Det blir sällan bättre av att man, även om det sker inom tre
              månader, får beskedet att man inte får stanna i det land man flytt
              till, att man inte heller där får möjlighet att börja om på nytt,
              att börja läka såren och börja få en process. Just därför är det
              oroväckande att så få av de ensamkommande flyktingbarnen, i varje
              fall innan den tillfälliga lagen trädde i kraft, verkat få uppehållstillstånd.
            </seg>
            <seg n="eaa19400">
              Därför uppfattar jag migrationsministerns svar på min första
              fråga så att hon inte kan säga exakt varför man inte har gjort
              någon vidare undersökning av varför bifallsfrekvensen har kunnat
              sjunka till nästan en sjundedel av vad den var för två år sedan.
              Då är väl det rimliga att man undersöker den saken.
            </seg>
            <seg n="a50d0e83">
              I vår reservation kräver vi ingenting annat än just en undersökning.
              I reservation 12 säger vi nämligen att regeringen ska ta initiativ
              till att utreda orsakerna till den kraftiga minskningen av beviljandefrekvensen.
              Jag hoppas att migrationsministern kan be sina riksdagsledamöter
              att rösta för den här reservationen eller tillsätta en sådan här
              utredning på eget bevåg.
            </seg>
          </u>
          <note type="speaker" n="794be736">
            Anf. 67 Statsrådet BARBRO HOLMBERG (s) replik:
          </note>
          <u who="unknown" xml:id="i-d05fd7c0d8f8bc8a-6" n="a187ff0a">
            <seg n="03324bcb">
              Fru talman! När det gäller barn betonas hur oerhört viktigt det
              är att man utreder barns egna asylskäl. Där har vi också haft
              ett långvarigt arbete med att förbättra utredningarna just vad
              gäller barns egna asylskäl. Vi betonar också detta i den nya lagstiftning
              som träder i kraft.
            </seg>
            <seg n="818842d5">
              I den nya lagstiftningen sägs också när det gäller detta med
              barn och synnerligen ömmande omständigheter att dessa inte behöver
              vara av samma tyngd som när det gäller vuxna. I vår lagstiftning
              skiljer vi till skillnad från väldigt många andra länder mellan
              barn och vuxna, så hänsynen till barnen är oerhört viktig.
            </seg>
          </u>
          <note type="speaker" n="2daaefdf">
            Anf. 68 ULLA HOFFMANN (v) replik:
          </note>
          <u who="Q4954312" xml:id="i-925daba19e1655d3-4" n="103ccd4a">
            <seg n="daceb769">
              Fru talman! Först vill jag säga att jag i mitt huvudanförande
              glömde att yrka bifall till reservation 8, vilket jag gör härmed.
              Jag vill också säga att jag tycker att det är trevligt att se
              statsrådet här i kammaren när vi diskuterar de här frågorna.
            </seg>
            <seg n="edcf4893">
              Jag har en fråga, och den gäller 18-årsgränsen. För de flesta
              ungdomar är det rätt kul att fylla 18 år, för det brukar följa
              med en massa positiva saker då. Man har möjlighet att flytta hemifrån
              om det finns bostad, om man kan försörja sig, och så vidare. Men
              för de ensamkommande barnen kan det vara problematiskt. När de
              fyller 18 år behandlas de som vuxna. Förutom att de ska flytta
              från boendet kan de också skickas hem, och det finns inget krav
              på att de ska ha någon som möter dem när de skickas hem.
            </seg>
            <seg n="26b782bf">
              Ytterligare en sak är att man väntar med att fatta beslut om
              ungdomar som är 17 år, för när de fyller 18 år gäller andra regler.
              Detta har kritiserats av Justitiekanslern i november 2001. Han
              kritiserade Migrationsverket för ett sådant beslut, det vill säga
              att ansökan var inlämnad när sökanden var 17 år. Beslutet fattades
              efter det att barnet fyllt 18 år, med hänvisning till just att
              barnet blivit 18 år under tiden.
            </seg>
            <seg n="04a905c0">
              Jag skulle vilja höra om statsrådet delar Justitiekanslerns mening
              att sökandes ålder vid tiden för ansökan ska vara avgörande för
              bedömning och inte någonting annat.
            </seg>
          </u>
          <note type="speaker" n="f4a62c44">
            Anf. 69 Statsrådet BARBRO HOLMBERG (s) replik:
          </note>
          <u who="unknown" xml:id="i-d05fd7c0d8f8bc8a-7" n="a187ff0a">
            <seg n="2244d699">
              Fru talman! När det gäller 18-årsgränsen har vi satt 18 år som
              gräns för när man är att betrakta som vuxen. Det är den gräns
              och den definition av barn som också barnkonventionen har.
            </seg>
            <seg n="f08f1b58">
              Vad som är viktigt att säga är att all verksamhet som Migrationsverket
              bedriver ska ske med respekt för den enskilde individen. Detta
              gäller barn och vuxna. All verksamhet ska anpassas till den enskilde
              individen. Det ska ske individuella bedömningar av varje enskilt
              ärende och av varje enskild persons behov. Också när det gäller
              barn som har passerat 18-årsgränsen och kanske är 18 år och en
              månad ska verksamheten, omhändertagandet, mottagandet och bedömningarna
              anpassas till den enskilde individen.
            </seg>
          </u>
          <note type="speaker" n="d354584a">
            Anf. 70 ULLA HOFFMANN (v) replik:
          </note>
          <u who="Q4954312" xml:id="i-925daba19e1655d3-5" n="103ccd4a">
            <seg n="c16581ee">
              Fru talman! Nu var det inte verksamheterna direkt som min fråga
              gällde, utan en konkret fråga. Vi har fått dokumenterat att handläggningstiderna
              inte är tre månader, som det är stipulerat och som statsrådet
              tycker att de ska vara.
            </seg>
            <seg n="1a1aa336">
              Min fråga handlar om fall där man har lämnat in en ansökan om
              asyl eller uppehållstillstånd i Sverige före 18 års ålder och
              att det dröjer med svar till efter det att man har fyllt 18 år.
              Konsekvenserna för personen blir då annorlunda. Det gäller familjeåterförening
              och andra saker där Migrationsverket har fattat sådana beslut.
              Justitiekanslern menar att man ska beakta åldern vid ansökningstillfället
              och inte säga: När du lämnade in ansökan var du 17 ½ år, och då
              gällde de här reglerna, men när vi nu efter många månaders väntetid
              fattade ett beslut gällde helt andra regler för dig.
            </seg>
            <seg n="32f9adc7">
              Det var själva frågan. Ansökan är inlämnad innan man har fyllt
              18 år. Anser migrationsministern, liksom Justitiekanslern, att
              det är sökandens ålder vid inlämnande av ansökan som ska gälla?
            </seg>
          </u>
          <note type="speaker" n="5b0847dc">
            Anf. 71 Statsrådet BARBRO HOLMBERG (s) replik:
          </note>
          <u who="unknown" xml:id="i-d05fd7c0d8f8bc8a-8" n="a187ff0a">
            <seg n="a605548a">
              Fru talman! Återigen är det Migrationsverket som gör bedömningarna
              i varje enskilt ärende. Det är oerhört viktigt att Migrationsverket
              också gör de bedömningarna utifrån den enskilde individens behov
              och situation. Jag är övertygad om att Migrationsverket också
              har tagit till sig det som Justitiekanslern har uttryckt i den
              här frågan. Det är flera saker som ligger till grund för Migrationsverkets
              bedömningar i enskilda ärenden, och man gör alltid en helhetsbedömning.
              Det gäller barn och också vuxna.
            </seg>
          </u>
          <note type="speaker" n="bd76a71a">
            Anf. 72 TASSO STAFILIDIS (v):
          </note>
          <u who="Q6186607" xml:id="i-b261571baf2261c3-0" n="c62ce4c2">
            <seg n="db11a43f">
              Fru talman! Det som jag vill lyfta fram är den fråga som socialförsäkringsutskottet
              har behandlat och som berör lagutskottets beredningsområde, nämligen
              de gode männen och kravet att dessa ska förordnas inom 24 timmar.
              I lagutskottets uttalande och i den proposition som lagutskottet
              behandlat och som lades fram för riksdagen i samarbete mellan
              regeringen, Miljöpartiet och Vänsterpartiet var vi väldigt tydliga
              med att ta upp att frågan ska behandlas skyndsamt och att gode
              män ska utses skyndsamt. I den pm som RUT har tagit fram ser vi
              nu att Helsingfors till exempel tar upp till 15 dagar på sig att
              utse en god man och att det finns kommuner som tar ända upp till
              30 dagar, en hel månad, på sig att utse en god man. Vi kan väldigt
              enkelt konstatera att det är helt oacceptabelt. Det är inte någonting
              som är sanktionerat från vare sig riksdagen eller regeringen.
              Vi har varit otroligt tydliga med att tala om att man ska utse
              god man skyndsamt.
            </seg>
            <seg n="4f293447">
              Det finns en fara med att binda sig fast vid 24 timmar. Det finns
              en fara i och med att barnen kan råka ut för en situation där
              de helt enkelt inte får en god man som har den kvalitet som gör
              att man kan uppfylla de behov som det enskilda barnet har.
            </seg>
            <seg n="9dc7928a">
              Därför tycker jag att vi måste ställa krav på regeringen att
              lyfta fram frågan och se till att agera väldigt skyndsamt. Lagen
              har varit i kraft i drygt ett år. Vi kan se att många av kommunerna
              inte har lyckats med att uppfylla lagen. I RUT:s rapport kan man
              också se att svårigheterna bland annat beror på att kommunerna
              har väldigt svårt att få fram gode män. Då är frågan: Vad gör
              vi?
            </seg>
            <seg n="4b518bd5">
              Socialförsäkringsutskottet har, likt lagutskottet, inte diskuterat
              någon form av sanktionsmöjligheter. Det tycker jag kan vara ett
              sätt att gå fram, och det måste regeringen lyfta fram och titta
              på. Regeringen måste ta upp frågan på nytt. Jag tänker i alla
              fall se till att lagutskottet aktualiserar frågan igen på vårt
              nästa utskottsmöte för att eventuellt ta ett utskottsinitiativ
              där vi kan agera.
            </seg>
            <seg n="6a21362c">
              Det har suttit en statlig utredning som har sett över frågan
              om överförmyndarna och de gode männen. För en vecka sedan kom
              Riksrevisionen med en rapport om hur de tycker att överförmyndarna
              fungerar. Den tycker jag att utskottet ska ta del av. Det är ingen
              god läsning. De barn som har ett stort behov av en ställföreträdare,
              en vårdnadshavare, alltså en god man, måste få det så skyndsamt
              som möjligt. I dag kan vi konstatera att barn inte får det. Det
              är helt oacceptabelt.
            </seg>
            <seg n="06be9f11">
              Vänsterpartiet kommer att stödja den socialdemokratiska reservationen
              i betänkandet. Då förutsätter jag att Socialdemokraterna kommer
              att hjälpa till att se till att frågan aktualiseras på nytt och
              se till att vi löser de problem som finns. Jag tror fortfarande
              inte på en 24-timmarsregel, som kan göra att barn onödigt utsätts
              för lidande. Vi har ett krav på att de gode männen ska köras i
              belastningsregister. Som det tas upp i utredningstjänstens pm
              tar besluten upp till två dagar att fatta. Det är inte acceptabelt.
            </seg>
          </u>
          <note type="speaker" n="4e320af2">
            Anf. 73 GUSTAV FRIDOLIN (mp) replik:
          </note>
          <u who="Q2029325" xml:id="i-ceb507e85353662f-5" n="8a0a1b8c">
            <seg n="08773b57">
              Fru talman! Jag håller med om mycket av det som Tasso Stafilidis
              säger. Det finns få personer i riksdagen som har arbetat så målmedvetet
              för att få till stånd en ordning som fungerar bra för godmansverksamheten
              i allmänhet som riksdagsledamoten Tasso Stafilidis.
            </seg>
            <seg n="131c1d82">
              För ögonen har vi alla att hitta en ordning som gör det så bra
              som möjligt för barnen som kommer hit. Jag tror att den ordningen
              förutsätter och där får jag medhåll av Tasso Stafilidis att en
              god man utses så skyndsamt som möjligt. Det bör i princip i alla
              fall ske inom 24 timmar. Tasso Stafilidis talar om att man behöver
              sätta ett tryck på regeringen och i slutändan också på kommunerna
              för att det ska bli på det sättet. Ett sätt att sätta ett sådant
              tryck är att rösta för utskottets linje i punkt 6, nämligen ett
              tillkännagivande om en 24-timmarsregel, och det kommer vi att
              göra.
            </seg>
          </u>
          <note type="speaker" n="4bba0d1b">
            Anf. 74 TASSO STAFILIDIS (v) replik:
          </note>
          <u who="Q6186607" xml:id="i-b261571baf2261c3-1" n="c62ce4c2">
            <seg n="e296f6b6">
              Fru talman! På sätt och vis är det inte så svårt att instämma
              i utskottets majoritet, som har tagit ställning för 24-timmarsregeln.
              Men jag tycker samtidigt att utskottets majoritet gör det lite
              enkelt för sig, för godmansinstitutet måste ses som en helhet.
              Det går inte att lyfta ut det, för vi har en massa småkommuner
              ute i landet som över huvud taget inte lyckas. För övrigt har
              vi exempel på små kommuner som lyckas, till exempel Lessebo där
              jag själv är född. Men problemet uppstår trots allt när så stora
              kommuner som Helsingfors, som borde ha ett överflöd av gode män,
              inte klarar av det här. Då är det inte en lösning att bara gå
              in med ett tillkännagivande om 24-timmarsregeln.
            </seg>
            <seg n="21ab31d1">
              Jag tror inte, fru talman, att det kommer att leda till ett resultat,
              om regeringen från början till och med har varit motvillig till
              att få fram en 24-timmarsregel. Riksdagen måste agera mer konkret,
              kanske inte i form av ett tillkännagivande utan mer i form av
              en tydlig vägledning. Så småningom måste vi också diskutera sanktionsmöjligheter,
              för i dag händer det ingenting när man i Helsingfors tar upp till
              15 dagar på sig, enligt RUT:s pm, att utse gode män. Det är inte
              acceptabelt. Det finns inte en enda ledamot här i riksdagen och
              inte heller någon i lagutskottet som tycker att det är acceptabelt,
              utan det är helt oacceptabelt. Då måste vi lösa det här, och det
              tror jag att vi kan göra genom att riksdagen själv kommer med
              förslag till konkreta åtgärder för att vi ska kunna lösa det så
              snabbt som möjligt. Ett tillkännagivande i frågan tror jag faktiskt
              inte räcker.
            </seg>
          </u>
          <note type="speaker" n="392919c5">
            Anf. 75 GUSTAV FRIDOLIN (mp) replik:
          </note>
          <u who="Q2029325" xml:id="i-ceb507e85353662f-6" n="8a0a1b8c">
            <seg n="65651cd6">
              Fru talman! Tillkännagivandeinstrumentet är ett av de få maktmedel
              som riksdagen har för att klargöra en tydlig linje för regeringen
              hur man vill att någonting ska fungera, i det här fallet att man
              vill att gode män ska utses för ensamkommande flyktingbarn inom
              24 timmar. För att sedan kunna verkställa den ambitionen, för
              att sedan kunna göra verklighet av att gode män utses så snabbt,
              behövs en rad verktyg. I den miljöpartistiska följdmotionen på
              den här propositionen talas om ett system med jourgodemän. Det
              har i andra sammanhang talats om olika system för en samordning
              mellan kommunerna, ett samarbete för att kunna ha gode män tillgängliga.
              Och Tasso lyfter på ett förtjänstfullt sätt upp frågan om sanktionsmöjligheter
              gentemot kommuner som inte sköter sig.
            </seg>
            <seg n="72b6425e">
              Jag välkomnar att Tasso säger att han i lagutskottet ska lyfta
              fram frågan för att se till att det här blir verklighet och att
              man verkligen hittar de instrument som behövs för att gode män
              ska kunna utses till de utsatta barn som det handlar om så fort
              som det bara går.
            </seg>
          </u>
          <note type="speaker" n="c194ebd7">
            Anf. 76 TASSO STAFILIDIS (v) replik:
          </note>
          <u who="Q6186607" xml:id="i-b261571baf2261c3-2" n="c62ce4c2">
            <seg n="5c7c60a7">
              Fru talman! Godmansinstitutet är i dag ett trögt institut vad
              gäller att få fram gode män så snabbt som möjligt. Men vi får
              inte glömma bort att i dag finns det gode män som handhar väldigt,
              väldigt många ärenden, och det ger inte kvalitet. Det finns barn
              som har väldigt stora behov, och då kan det inte vara så att en
              god man ska ha tio eller tolv barn att ta hand om, utan en god
              man kanske enbart ska ta hand om tre barn därför att det tar så
              otroligt mycket tid. Men i både propositionen och lagutskottets
              och riksdagens uttalanden fick vi in skrivningar som vi kämpade
              väldigt hårt för både från Miljöpartiet och från Vänsterpartiet,
              fru talman. Vi påpekade att antalet barn måste vara reglerat,
              och vi satte inte någon gräns för antalet. Vi sade inte att en
              god man ska ha max tio barn att ta hand om just för att man måste
              se till de enskilda barnens situation och de enskilda barnens
              behov, för det är det som vi som lagstiftare har ett ansvar att
              tillgodose.
            </seg>
            <seg n="1aeb5bff">
              Tillkännagivandet i dag andas att det finns motsättningar. Det
              tycker jag inte att det finns, utan vi är överens i frågan. Jag
              tycker att det är ett politiskt rävspel att lyfta upp 24-timmarsregeln
              som om den skulle vara en regel som löser problemet. Jag tror
              inte att den gör det. Vi måste gå fram kvalitativt för att barnen
              ska få tillgång till gode män och för att de gode männen ska vara
              så välutbildade och kompetenta som möjligt. Framför allt ska vi
              se till att ge de barnen hjälp utifrån de behov som de har.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="fbc81bb4">
            8 § Ny vägtrafikskattelag, m.m. samt allmänna motioner om vägtrafikbeskattning
          </note>
          <note n="d6fe09f4">
            Föredrogs
          </note>
          <note type="speaker" n="68faffbd">
            Anf. 77 PER ERIK GRANSTRÖM (s):
          </note>
          <note n="7594052a">
            Fru talman! I skatteutskottets betänkande nr 15, som nu ska debatteras
            här i kammaren, behandlas regeringens förslag om dels införande
            av en koldioxidbaserad fordonsskatt för personbilar, dels sänkt
            reklamskatt på annonsblad vid import från tredje land. Utöver
            det behandlas också i betänkandet ett 40-tal motioner om vägtrafikbeskattning
            som väckts under den allmänna motionstiden 2005.
          </note>
          <u who="Q5768681" xml:id="i-239ece7de98c6a53-0" n="8f769e9a">
            <seg n="2a8bc332">
              Bakgrunden till förslaget om koldioxidbaserad fordonsskatt är
              ambitionen att öka miljöstyrningen. Förslaget rör personbilar
              av modellår 2006 eller senare. Dock kan vissa äldre personbilar
              som uppfyller särskilda miljökrav också omfattas. Övriga fordon
              ska enligt utskottets förslag kvarstå i det viktbaserade skattesystem
              som vi redan har. Den nya koldioxidbaserade fordonsskatten föreslås
              gälla från och med den 1 oktober 2006.
            </seg>
            <seg n="de51cb6d">
              Till utskottsmajoritetens förslag har från de borgerliga partierna
              lämnats in sammanlagt tolv reservationer. Miljöpartiet har för
              sin del avgivit två särskilda yttranden.
            </seg>
            <seg n="d5935ae0">
              Fru talman! Jag är övertygad om att den debatt som nu tar sin
              början kommer att belysa innehållet i förslagen på ett förtjänstfullt
              sätt och även belysa reservanternas ställningstaganden.
            </seg>
            <seg n="aaf67de7">
              Med den översiktliga beskrivning som jag nu har gjort överlämnar
              jag betänkandet för kammarens debatt.
            </seg>
          </u>
          <note n="35a50ab7">
            Motionerna från allmänna motionstiden handlar bland annat om
            sänkningar av drivmedelsskatterna, permanent skattebefrielse för
            förnybara drivmedel, beskattning av användning av vägar, införande
            av registreringsskatt på personbilar samt accis på snöskotrar.
            Utskottet tillstyrker i betänkandet regeringens proposition och
            avstyrker de väckta motionerna.
          </note>
          <note type="speaker" n="1c5c1d13">
            Anf. 78 STEFAN HAGFELDT (m):
          </note>
          <u who="Q5782422" xml:id="i-10dfe1d86da1edd0-0" n="c5604cdd" next="i-105a1b61bf9e6876-0">
            <seg n="381a044c">
              Fru talman! Vi moderater har fyra reservationer i det här betänkandet
              som vi givetvis står bakom fullt ut. Men jag nöjer mig med att
              yrka bifall till reservation nr 1, som jag också kommer att begära
              rösträkning om så småningom.
            </seg>
            <seg n="c319cff5">
              Vi moderater ifrågasätter om det är rätt att gå från en viktbaserad
              till en koldioxidbaserad fordonsskatt. Ett alternativ till det
              ensidigt miljörelaterade förslaget hade varit att i högre utsträckning
              ta hänsyn till fordonens trafiksäkerhetsprestanda. En allmän bilfientlighet
              lyser igenom propositionen, som borde ha sett annorlunda ut.
            </seg>
            <seg n="5cacbc0f">
              Vi anser att en harmonisering av fordonsbeskattningen bör ske
              mellan diesel- och bensindrivna fordon. Vi anser att skattesatserna
              för fordon och drivmedel bör vara teknikneutrala. Utvecklingen
              har gått framåt när det gäller avgasrening för både bensin- och
              dieseldrivna fordon. Inte minst har man åstadkommit väsentligt
              minskade partikelutsläpp från dieseldrivna fordon. Det finns risk
              för att vänsterkartellens ensidiga motstånd mot dieseldrivna fordon
              leder till att teknikutvecklingen motverkas. Många småföretagare
              är beroende av personbilar, lätta bussar och lastbilar i sin verksamhet,
              och en straffbeskattning av dieseldrivna fordon på det sätt som
              regeringen föreslår går ut över småföretagen.
            </seg>
            <seg n="51424b4b">
              Vi motsatte oss den höjning av fordonsskatten för lätta bussar
              och lastbilar som genomfördes från årsskiftet och vill passa på
              att göra det även i det här sammanhanget. Fordonsskatten för lätta
              bussar och lätta lastbilar bör återställas till den nivå som gällde
              före den 1 januari 2006.
            </seg>
            <seg n="2c77dd7f">
              Fru talman! I reservation nr 5 konstaterar vi moderater att trots
              insikten om att bilen i många delar av vårt land är en nödvändig
              förutsättning för medborgarna väljer regeringen och dess samarbetspartier
              att fortsätta på den inslagna vägen mot allt högre drivmedelsskatter.
            </seg>
            <seg n="10c72802">
              Den höga bensinskatten slår hårt mot alla som är beroende av
              bilen, men speciellt drabbas de som bor i glesbygd. Vi bor i ett
              land som är stort till ytan i förhållande till invånarantalet.
              Det innebär att vi är mer beroende av bil än vad invånare i många
              andra länder är, eftersom vi helt naturligt inte kan ha en fungerande
              kollektivtrafik i alla glest bebyggda områden.
            </seg>
            <seg n="53532f2c">
              Den så kallade gröna skatteväxlingen där höjda drivmedelsskatter
              ska finansiera sänkt skatt på arbete får sammantaget negativa
              effekter för människor som behöver bilen för att kunna arbeta.
            </seg>
            <seg n="3939567e">
              Fru talman! Vi moderater vill därför sänka drivmedelsskatterna
              på både bensin och diesel. Regeringens och stödpartiernas höjning
              av fordonsskatten med 60 % för lätta lastbilar och lätta bussar
              riktar sig tyvärr mot småföretagarna. Det förekommande fusket
              bör, som vi redan har framhållit, motverkas genom straff för dem
              som fuskar, inte genom en fordonsskattehöjning som drabbar majoriteten
              som sköter sig.
            </seg>
            <seg n="8882055f">
              Eftersom bilresor till och från arbetet är viktiga för många
              arbetstagare anser vi att reseavdraget bör höjas till 20 kr per
              mil. På så sätt gynnas rörlighet och möjligheten att arbeta och
              verka i hela Sverige.
            </seg>
            <seg n="cc275486">
              Fru talman! Vi anser i reservation 7 att transporter är själva
              livsnerven i ett utvecklat samhälle och i hög grad bidrar till
              utveckling och spridning av välstånd. Vi anser att transportsektorn
              behöver utvecklas i mer miljövänlig riktning. Om staten genom
              administrativa föreskrifter och skatteregler gynnar någon utvecklingslinje
              kommer andra att missgynnas. Det är olyckligt om utvecklingen
              styrs så att möjliga alternativ inte kommer fram.
            </seg>
            <seg n="9e663b9e">
              Utvecklingen av motorer som mer effektivt utnyttjar dagens bränslen
              kan mycket väl visa sig vara det miljövänligaste och mest prisvärda
              alternativet.
            </seg>
            <seg n="2cc6cf81">
              Vi vill ha ett skattesystem som mer effektivt styr mot miljövänliga
              bränslen och fordon, det vill säga mot mer bränslesnål teknik
              och mindre utsläpp av växthusgaser.
            </seg>
            <seg n="963becaa">
              Fru talman! I reservation 10 konstaterar vi att de flesta timmertransporter
              sker med lastbil. De höga svenska drivmedelsskatterna och vägtrafikskatterna
              sänker virkespriserna så att den långväga avverkningen ibland
              blir olönsam. Det undermåliga vägnätet höjer också transportkostnaderna
              i den mån transporterna inte helt omöjliggörs. Redan i dag är
              detta ett problem i Norrlands inland. Vi menar att det inte går
              att genomföra skattehöjningar på svenska transporter utan starkt
              negativa konsekvenser för skogsindustrin.
            </seg>
          </u>
          <note n="c04ef879">
            Anf. 79 GUNNAR ANDRÉN (fp):
          </note>
          <u who="Q5782422" xml:id="i-105a1b61bf9e6876-0" n="c5604cdd" prev="i-10dfe1d86da1edd0-0">
            <seg n="e036d9e6">
              Fru talman! Jag vill börja med några allmänna reflexioner kring
              betänkandet. Det är en principiell omläggning av hela fordonsbeskattningen
              som vi i dag tar ställning till.
            </seg>
            <seg n="45a44faf">
              Jag vill gratulera Socialdemokraterna till att ha kommit fram
              till detta. Jag hade, inom Folkpartiet, en motion i denna riktning
              för ungefär 15 år sedan. Det är alltid roligt att se att regeringen
              lyssnar, även om det tar sin tid.
            </seg>
            <seg n="cb6b6866">
              Jag tycker däremot att det är tråkigt att inte det ansvariga
              statsrådet är beredd att försvara betänkandet. Vi såg alldeles
              nyss Barbro Holmberg företräda regeringen i den tidigare debatten
              om en lagändring. Det är naturligtvis väldigt roligt för utskottet
              att skatteutskottet alltid får företräda regeringen i de här frågorna,
              men det hade varit klädsamt om finansministern vid något enda
              tillfälle under innevarande mandatperiod hade kommit till kammaren
              för att försvara ett enda betänkande. Det har hittills inte varit
              fallet.
            </seg>
            <seg n="d8e87433">
              Jag vill bara notera det till protokollet.
            </seg>
            <seg n="473d6984">
              Huvudlinjen i förslaget är alldeles utmärkt, tycker jag. Vi går
              in på en ny princip, nämligen att det är utsläppen som avgör hur
              hög skatten ska vara. Den svenska fordonsparken består av ungefär
              4,1 miljoner personbilar som är i drift i dag. Den genomsnittliga
              åldern på de här bensindrivna bilarna är 9,1 år. Fyra av tio är
              äldre än tio år. Om man bortser från Finland och Grekland har
              vi den äldsta fordonsparken i Europa. Det bekymmersamma är att
              omkring 300 000 av dessa 4,1 miljoner bilar ännu i dag inte har
              någon katalysator. Dessa 300 000 bilar släpper ut ungefär hälften
              av alla kolväten. Det är ett stort bekymmer att vi inte har lyckats
              få en modernare bränsleskattelagstiftning och fordonsskattelagstiftning.
              Förnyelsen av vagnparken har hämmats av den skatteinriktning som
              vi har haft.
            </seg>
            <seg n="76db4539">
              Folkpartiet stöder alltså detta i huvudsak. Vi har några mindre
              reservationer. Det beror på att vi, i motsats till Moderaterna,
              inte tycker att regeringen har gått tillräckligt långt i sin ambition
              att se till att vi ska få en miljövänlig beskattning.
            </seg>
            <seg n="81fad9e4">
              Vi anser att Sverige behöver en tydlig strategi när det gäller
              att ställa om samhället till mer klimatvänliga transportsystem.
              Flera lagstiftningar har tyvärr motverkat detta. Det gäller bland
              annat trängselskattelagstiftningen.
            </seg>
            <seg n="3bcb6a22">
              Skattelagstiftningen när det gäller bränslen bör vara sådan att
              den gynnar en övergång till icke-fossila bränslen. Fordonsskatten
              bör framför allt syfta till att gynna fordon med låg förbrukning
              av bränsle. Ett bra mått på det är låga utsläpp av koldioxid i
              stället för att som hittills gå på vikt. Det premierar bränslesnåla
              bilar och utsläppsfria fordon.
            </seg>
            <seg n="86f191d8">
              Fru talman! Jag vill yrka bifall till reservation nr 2 därför
              att jag vill ge kammaren möjlighet att rösta på ett förslag som
              innehåller denna ökade möjlighet. Det finns ett förslag till tillkännagivande
              på just den punkten. Vi går längre när det gäller sättet att se
              på miljöfaktorerna än vad regeringen har gjort. Vi vill att Vägverket
              ska få ta fram ett förslag till kriterier för miljöfaktor 1 för
              dieselfordon.
            </seg>
            <seg n="ded27a40">
              Jag kan säga att det naturligtvis inte är en jättestor sak. Men
              det är en riktningsanvisning vad vi i själva verket tycker i den
              här frågan.
            </seg>
            <seg n="a7840202">
              Vi har en hel del andra förslag också om dieselolja och så vidare
              som jag gärna skulle vilja gå in på om tiden tillät. Men jag hoppar
              över det och går vidare till drivmedelsbeskattningen. Jag noterar
              där att regeringen inte har gett lantbruket de ekonomiska incitament
              att öka användningen av förnybara alternativ som borde ha varit
              fallet. Vi har också reserverat oss på den punkten. Men för tids
              vinnande yrkar jag inte bifall till den reservationen.
            </seg>
            <seg n="9f151db5">
              Fru talman! Slutligen när det gäller alternativa drivmedel bör
              syftet vara att styra till alternativa bränslen för samtliga fordon.
              Det uppnår man dessvärre inte genom den nuvarande lagstiftningen.
              Vi vill öka möjligheten till låginblandning av förnybara bränslen
              i bensin och diesel.
            </seg>
            <seg n="f7717d79">
              Fru talman! Allra sist: Jag förvånas över Miljöpartiets särskilda
              yttranden i detta betänkande. Att Miljöpartiet med sina yttranden
              kan styra regeringens förslag är för mig helt ofattbart. De går
              ju precis på tvärs mot allt vad regeringen säger.
            </seg>
          </u>
          <note type="speaker" n="1b26cd5d">
            Anf. 80 LARS GUSTAFSSON (kd):
          </note>
          <u who="Q5777864" xml:id="i-cae33a7e97afb480-0" n="f1e76bd9">
            <seg n="11691f25">
              Fru talman! Transportpolitikens och miljöpolitikens största utmaning
              är att ta sig an de utsläpp som bidrar till växthuseffekten. Bilförarnas
              och bilägarnas möjligheter att genom aktiva val minska trafikens
              klimatpåverkan måste förstärkas. Kristdemokraterna välkomnar den
              närmare koppling av trafikbeskattningen till utsläppen av koldioxid
              som utskottet föreslår. Det är viktigt att trafikbeskattningen
              i så stor utsträckning som möjligt läggs på de utsläpp som faktiskt
              sker. Därför vill Kristdemokraterna också gå längre än vad utskottsmajoriteten
              föreslår.
            </seg>
            <seg n="f9450427">
              Den socialdemokratiska regeringen har i propositionen tyvärr
              inte valt att ta steget fullt ut och beskatta de faktiska utsläppen
              av koldioxid. I stället motverkas det grundläggande syftet, nämligen
              att minska klimatpåverkan, genom att man vill behålla de skattestrukturer
              som på ett omotiverat sätt missgynnar ägandet av dieselfordon.
              Intresset för att generera skatteintäkter tycks vara övervägande
              och motverkar därmed en långtgående miljöstyrning som Kristdemokraterna
              efterfrågar.
            </seg>
            <seg n="26a01bc9">
              Vi föreslår därför en mer genomgripande omläggning av beskattningen.
              Vi vill flytta så mycket som möjligt av skatteuttaget från fordonet
              till själva bränsleanvändningen. Principen att förorenaren ska
              betala förutsätter att det i högre grad är de faktiska utsläppen
              som beskattas.
            </seg>
            <seg n="7b77d36e">
              Fru talman! Vi står nu inför en mycket spännande tid när olika
              bränslen och motortekniker kommer att utvecklas för att möta miljökraven.
              De ekonomiska styrmedlen måste då utformas så att alla bränslealternativ
              som finns i dag och de som kommer in på marknaden ges bättre förutsättningar
              att konkurrera utifrån sin verkliga miljöpåverkan. Här återstår
              betydande arbete för att skapa bästa möjliga miljöstyrning.
            </seg>
            <seg n="110aa326">
              Mot bakgrund av klimatfrågans överordnade betydelse behöver fördelen
              med diesel jämfört med bensin få större betydelse för trafikbeskattningen.
              Fördelen ligger i att dieselfordon släpper ut betydligt mindre
              koldioxid än motsvarande bensinbilar. Kristdemokraterna har därför
              under en rad år i riksdagen och gentemot Vägtrafikskatteutredningen
              varit pådrivande för att få till stånd en förändring i fråga om
              den skeva beskattningen av diesel kontra bensin. Detsamma gäller
              beskattningen av ägande kontra användande av fordon. Utskottets
              ställningstagande i betänkandet gör att det fortsatt finns skäl
              att driva dessa frågor för en mer miljöriktig och rättvis vägtrafikbeskattning.
            </seg>
            <seg n="0460aa9e">
              Den nya vägtrafikskattelagen som nu ligger på riksdagens bord
              kommer inte till rätta med en av de största inkonsekvenserna i
              trafikbeskattningen. Fordonsskatten kommer fortsatt att vara mångdubbelt
              högre för dieselbilar än för bensinbilar tre och en halv gånger
              högre på ett sätt som inte är miljömässigt motiverat. Det kommer
              fortfarande att finnas en brytpunkt när det gäller antalet körda
              kilometer innan det skattemässigt lönar sig att äga och köra en
              dieseldriven personbil jämfört med en bensindriven personbil.
              Det är ett problem för arbetet med att minska koldioxidutsläppen
              att de som kör kortare sträckor inte finner det lönsamt att byta
              från exempelvis gamla bensindrivna bilar till nyare dieseldrivna
              bilar.
            </seg>
            <seg n="2183d9f7">
              Detta tycker vi är ett kortsiktigt synsätt, som i alldeles för
              hög grad grundar sig på fiskala hänsyn, det vill säga att man
              vill ha intäkter till staten. Förekomsten av en sådan skattemässig
              brytpunkt efter vilken det blir lönsamt eller olönsamt att äga
              en viss typ av fordon måste undvikas eftersom trafikens miljöpåverkan
              inte styrs av sådana individuella brytpunkter.
            </seg>
            <seg n="2e665e95">
              Att miljöstyrningen kommer i andra hand visas också av att även
              fordonsskattens rent fiskala grundavgift på 360 kr om året ska
              tas ut av alla personbilar oavsett koldioxidutsläpp. Denna avgift
              multipliceras dessutom tre och en halv gånger för dieselbilar.
              Detta är inkonsekvent.
            </seg>
            <seg n="1f28d77d">
              Fru talman! Från flera utgångspunkter är det angeläget att i
              hög takt fasa ut bränsletörstiga äldre personbilar utan modern
              reningsteknik. För att maximera fordonsskattens miljöstyrande
              effekter bör så få personbilar som möjligt finnas kvar i det viktbaserade
              systemet. De informationsproblem som regeringen har pekat på bör
              lösas genom att man använder den omfattande information om bränsleförbrukning
              och utsläppsnivåer för äldre fordonsmodeller som redan finns hos
              Vägverket.
            </seg>
            <seg n="46c23b84">
              Utskottsmajoriteten nöjer sig i betänkandet med att påtala att
              det viktbaserade systemet kommer att omfatta ett minskande antal
              fordon och att den koldioxidbaserade fordonsskatten så småningom
              kommer att omfatta alla lätta fordon. Men detta motsägs, mina
              damer och herrar, av att vi har en mycket gammal fordonspark i
              Sverige därför att vi sköter våra bilar längre. Detta tycker vi
              är en för låg ambitionsnivå. Riksdagen borde därför kräva att
              regeringen återkommer till riksdagen med förslag som utvidgar
              den koldioxidbaserade fordonsskatten till att gälla fler personbilar
              av äldre modell.
            </seg>
            <seg n="a11fc63e">
              Fru talman! Sammantaget gör lagförslagets brister att riksdagen
              bör kräva ett nytt förslag från regeringen som entydigt utgår
              från fordonens verkliga miljöpåverkande utsläpp, vilket innebär
              likvärdiga villkor för bensin- respektive dieselbilar och som
              inkluderar alla personbilar. Dessutom borde skrotpremien höjas
              kraftigt under några år för att man ska få väck skräpet på våra
              vägar i form av gamla bilar. Detta vore en billig investering
              i framtiden.
            </seg>
          </u>
          <note n="71c911e9">
            Till sist yrkar jag bifall till reservation 3.
          </note>
          <note type="speaker" n="db873815">
            Anf. 81 JÖRGEN JOHANSSON (c):
          </note>
          <note n="c06e08f4">
            Fru talman! I betänkandet behandlas såväl förslag till ny vägtrafikskattelag
            som motioner från allmänna motionstiden.
          </note>
          <u who="Q5886707" xml:id="i-5f7632ae72a3c48f-0" n="c4f0f75b">
            <seg n="7ec38a5e">
              Beträffande den nya vägtrafikskattelagen vill jag redan inledningsvis
              betona att den är relativt bra men har vissa skönhetsfläckar.
              En sådan skönhetsfläck är bristen på teknikneutralitet mellan
              bensindrivna motorfordon och dieseldrivna moderna bilar. Här behövs
              en förändring.
            </seg>
            <seg n="75aee4ab">
              Utvecklingen vad gäller avgasrening har gått framåt under senare
              år. Inte minst har partikelutsläppen från dieselbilar blivit väsentligt
              mindre.
            </seg>
            <seg n="7b6a3912">
              Utskottet säger i sin skrivning att det säkert finns anledning
              att ompröva miljöfaktorn för dieselbilar. Jag anser att vi kan
              göra den bedömningen redan nu och yrkar därför bifall till reservation
              4.
            </seg>
            <seg n="ee9ce101">
              Centerpartiet delar i övrigt synen på det förslag som ligger
              på vårt bord i och med att det ger nybilsinköpare en stimulans
              att välja bränsleeffektiva fordon. Därmed ges man också möjlighet
              att ge sitt bidrag till att uppfylla de klimatpolitiska målen.
            </seg>
            <seg n="2eb92602">
              Fru talman! Vägtrafikskatteutredningen har i sitt slutbetänkande
              lämnat sina förslag till regeringen om ett svenskt kilometerskattesystem.
              Regeringen utvärderar för närvarande detta förslag. Men då utredningen
              innehåller inslag som är direkt näringsfientliga vill jag ge en
              kommentar till förslaget, som i sig har föranlett ett antal motioner
              under den allmänna motionstiden.
            </seg>
            <seg n="3ef6f79a">
              En kilometerskatt för tunga fordon skulle drabba landsbygden
              hårt. Sveriges exportinkomster skulle dessutom minska radikalt.
              Vår redan svåra konkurrenssituation gentemot exempelvis Finland
              skulle förvärras vad gäller skogsprodukter. Mängder av jobb skulle
              försvinna om regeringen väljer att följa utredningens förslag.
              Beräkningar visar att ca 30 % av näringen kommer att drabbas.
            </seg>
            <seg n="8399e571">
              Det är en siffra som är väl värd att beakta i det fortsatta arbetet
              och i den fortsatta analysen av det förslag som så småningom kommer
              att läggas på riksdagens bord. Jag förutsätter att regeringen
              gör analysen på ett seriöst sätt så att vi kan ha arbetstillfällen
              kvar i landet.
            </seg>
            <seg n="2a6f974d">
              Fru talman! Landsbygdens beroende av bilen som transportmedel
              är väl känt. Få är de kollektiva trafiklinjer som finns på landsbygden.
              De landsbygdsboendes tillgång till bilen är en förutsättning för
              att man över huvud taget ska leva och bo på landsbygden.
            </seg>
            <seg n="afa60971">
              Här måste rimliga förutsättningar ges till de landsbygdsboende
              samtidigt som miljöaspekterna ska tas till vara. Här behövs en
              fortsatt forskning på alternativa drivmedel för att ständigt utveckla
              tekniken.
            </seg>
            <seg n="af11c31a">
              Från Centerpartiet ser vi det som naturligt att satsningen på
              forskning är nödvändig likväl som stimulans av användning av miljöbilar
              är nödvändig. Det ska finnas rimliga reseavdrag; också de är nödvändiga.
              Det gäller att ge boende på landsbygden lika möjligheter som övriga
              människor i landet.
            </seg>
            <seg n="f7785a00">
              Fru talman! Med de korta kommentarerna om motionerna avstår jag
              från att yrka bifall till de reservationer som har lagts i ärendet.
              Jag inskränker mig till att yrka bifall till reservation nr 4
              under punkten 1.
            </seg>
          </u>
          <note type="speaker" n="34f74c45">
            Anf. 82 MATS BERGLIND (s):
          </note>
          <u who="Q5572296" xml:id="i-773094a39b6aa436-0" n="10c1daf4">
            <seg n="f5b53761">
              Fru talman! Det finns två frågor man ska ställa sig inför den
              här debatten. Den ena är: Är det ett problem med utsläppen från
              våra fordon? Den andra är: Om det är ett problem, bör vi då inte
              försöka göra någonting åt det?
            </seg>
            <seg n="5222faad">
              Det är glädjande i debatten att vi verkar vara helt överens om
              att det är ett problem med utsläpp från våra fordon. Vi verkar
              också vara tämligen överens om att vi bör göra någonting åt det.
              Men debatten har också visat att det är en komplex fråga hur man
              använder ekonomiska styrmedel för att både uppnå miljöeffekter
              och också värna vår bilindustri och våra företag.
            </seg>
            <seg n="070dc4c1">
              Vi vill naturligtvis också att privatpersoner som är beroende
              av bilen ska kunna använda den. Vi vet också att lastbilstrafiken
              ökar alltmer och att trafiken på järnväg och sjöfart minskar.
              Hur ska vi styra detta så att alla blir nöjda? Det tror jag inte
              går att göra. Vi måste göra ett vägval och bestämma oss: Vad är
              det för inriktning och vad är det för linje vi tänker ha?
            </seg>
            <seg n="a5f665ca">
              Jag var inte som riksdagsledamot utan som privatperson med på
              den tiden lagförslag kom om att man skulle ha avgasrening för
              bilar. Det var en stark kritik både från bilbranschen och från
              privatpersoner som tyckte att det skulle bli för dyrt. I dag är
              det väl ingen som reflekterar över annat än att vi ska ha en ordentlig
              avgasrening på våra fordon.
            </seg>
            <seg n="11ba742e">
              Är man inställd på att det är ett problem och att vi måste åtgärda
              det visar det sig att den här typen av ekonomiska styrmedel är
              effektiv. Vi vet att bilindustrin själv strävar efter detta, eftersom
              kunderna är medvetna. Bilindustrin vill göra kunderna till lags.
              Den gör allt för att få så bra och effektiva bilar som möjligt
              och naturligtvis också så bränslesnåla som möjligt.
            </seg>
            <seg n="657665cd">
              Om jag som kund ska köpa en bil är det klart att jag väljer en
              bil som drar under en liter milen än över en liter eftersom det
              är ekonomiskt fördelaktigt för mig. Om vi nu får den här typen
              av skattelättnader för de miljöanpassade bilarna kanske man tar
              sig en funderare. Det kanske inte är så dumt. Dels gör jag en
              insats för en bättre miljö, dels får jag en skattenedsättning
              för att jag gör det valet.
            </seg>
            <seg n="f8a64058">
              Jag tror att den här typen av instrument kommer att lyckas väldigt
              bra. Därför yrkar jag bifall till förslagen i betänkandet och
              avslag på reservationerna. Men jag tror inte att det kommer att
              räcka. Jag tror att vi vid ett flertal tillfällen kommer att få
              återkomma till den här typen av frågor.
            </seg>
            <seg n="daa4e5ce">
              Tekniken förändras. Det kan uppstå andra problem som vi måste
              lösa. Flera talare har här talat om likvärdigheten med att övergå
              till dieselbilar och beskattningen av diesel. Jag är övertygad
              om att vi måste återkomma till den frågan och se hur vi ska lösa
              den. Men det blir vid ett senare tillfälle.
            </seg>
            <seg n="93a52483">
              Många är beroende av bilen. Flera talare har här sagt: Vi har
              gått fram för sakta. Vi borde gå ett steg längre. Här har vi ett
              problem. Alla kanske inte har de inkomsterna att de kan köpa sig
              en ny bil med den moderna utrustningen. De kanske är beroende
              av sin bil trots att den är gammal eftersom de inte har de ekonomiska
              resurserna.
            </seg>
            <seg n="630d8282">
              Då är vi återigen inne på den svåra frågeställningen. Ska vi
              ställa sådana krav så att privatpersoner kommer i kläm som är
              beroende av bilen? Jag är tveksam till det. Antalet sämre bilar
              sjunker i varje fall år efter år. Jag menar att det är själva
              inriktningen och medvetenheten som gör att den som har råd kommer
              att välja en miljövänlig bil. Men vi ska inte strandsätta dem
              som i dag inte har den möjligheten.
            </seg>
            <seg n="94c3622a">
              Fru talman! Med det hoppas jag att vi får en bred majoritet för
              förslaget i betänkandet.
            </seg>
          </u>
          <note type="speaker" n="13ac4b95">
            Anf. 83 LARS GUSTAFSSON (kd) replik:
          </note>
          <u who="Q5777864" xml:id="i-cae33a7e97afb480-1" n="f1e76bd9">
            <seg n="31c0b4be">
              Fru talman! Jag kan instämma i en del i Mats Berglinds anförande,
              men jag vill ta fram lite faktaunderlag om verkligheten.
            </seg>
            <seg n="e8e2bffb">
              År 2004 var den officiella siffran för de genomsnittliga utsläppen
              för nysålda bilar i Sverige 197 gram per kilometer, vilket är
              den klart högsta siffran i hela Europa. De höga koldioxidnivåerna
              beror delvis på att man i Sverige ofta köper rymligare, säkrare
              och mer motorstarka bilar än snittet i Europa, men det beror också
              på den låga andel dieselbilar vi har och då speciellt dieseldrivna
              personbilar.
            </seg>
            <seg n="ced58e42">
              År 2005 minskade dock koldioxidutsläppen per nysåld bil betydligt.
              En av de främsta orsakerna till detta är att försäljningen av
              nya dieseldrivna personbilar har ökat. En dieselbil släpper ut
              ca 30 % mindre koldioxid än en bensinbil och är alltså effektivare.
              Slutsatsen är att det netto blir 20 % mindre koldioxid per mil.
            </seg>
            <seg n="9d6ecc12">
              I Europa i dag är ungefär varannan personbil en dieselbil. I
              Sverige ökar det lite grann. Problemet är bara att betänkandet
              inte riktigt tar sikte på det. Mats Berglind talar i sin retorik
              om att ägare som har mindre inkomster skulle kunna köpa en nyare
              bil. Det motverkas av att man fortsätter att straffbeskatta eller
              inte likställa personbilar med dieseldrift med bensindrivna.
            </seg>
            <seg n="03c29503">
              Vi måste ha en likartad beskattning av dem om vi vill få ägare
              av riktigt gamla bilar att köpa en mindre dålig bil, om jag uttrycker
              mig så. Det finns ingen motivation till det i den här propositionen.
              Det är oroväckande. Prismässigt blir det billigare för en ägare
              att övergå från en personbil som drivs av bensin än från en personbil
              som drivs av diesel eftersom volymförbrukningen är mindre. Varför
              tar man inte det steget fullt ut?
            </seg>
          </u>
          <note type="speaker" n="b29ba86f">
            Anf. 84 MATS BERGLIND (s) replik:
          </note>
          <u who="Q5572296" xml:id="i-773094a39b6aa436-1" n="10c1daf4">
            <seg n="35cc8984">
              Fru talman! Det var mycket siffror. Jag måste erkänna att jag
              inte riktigt hängde med. Jag återgår till själva sakfrågan.
            </seg>
            <seg n="4d9c225f">
              Vad är det vi vill åstadkomma? Det är det som det här betänkandet
              ändå är inriktat mot. Det är inte avgörande hur långt, brett eller
              tungt ett fordon är. Frågan är: Hur mycket släpper det ut?
            </seg>
            <seg n="1d5c6cc1">
              Vi har kanske en bilstandard som gör att fler väljer att köpa
              lite större, lite dyrare eller tyngre bilar. Det är en sak. Men
              vill vi ha en miljöstyrning när det gäller skattemedlen är det
              ett steg åt rätt håll. Om vi inte gör något, vad händer då? Det
              är den springande punkten.
            </seg>
            <seg n="e759c591">
              Frågan gällde dieselbilarna i Sverige. Min uppfattning är nog
              också att det inte enbart är fråga om ekonomiska incitament. Vi
              måste, som jag sade i mitt inledningsanförande, säkert återkomma
              och också ta den diskussionen.
            </seg>
            <seg n="ebd5231a">
              Men det handlar också mycket om en kulturfråga. Vi har haft bensinbilar.
              Vi vet vad det är. Vi köper kanske gärna något som vi vet fungerar.
              Det här med dieselbilar har varit mycket mer vanligt i Europa.
              Där har man en annan kultur. Man vet att det fungerar, och man
              väljer det därför. Men det kanske behövs styrmedel även i den
              frågan.
            </seg>
          </u>
          <note type="speaker" n="7802f4de">
            Anf. 85 LARS GUSTAFSSON (kd) replik:
          </note>
          <u who="Q5777864" xml:id="i-cae33a7e97afb480-2" n="f1e76bd9">
            <seg n="dbfc02ec">
              Fru talman! Det är riktigt så långt att jag tror att kultur har
              en viss påverkan på detta. Det är också så att dieseldrivna bilar
              inte har varit så effektiva. De har varit bullriga och medfört
              andra olägenheter.
            </seg>
            <seg n="841e6257">
              Men det är inte korrekt det som Mats Berglind säger här. Innan
              man har kört en meter har man tre och en halv gånger större grundskatt
              på en dieseldriven personbil. Det är det som jag menar är felet
              i detta. Om man hade haft likställd beskattning hade man uppnått
              syftet att det hade varit lönsamt att gå över till en dieseldriven
              bil även för dem som inte kör 1 6001 800 mil, och så mycket är
              det inte så många människor som kör.
            </seg>
            <seg n="6bd1ce27">
              Jag menar att man missar detta i propositionen. Det här var egentligen
              också Vägtrafikskatteutredningens synpunkt. Man ville försöka
              få folk att övergå till bilar som släpper ut mindre koldioxid.
              Vi vet ju i övrigt att man inte släpper ut så mycket av de andra
              avgaserna, som kväveoxid och annat.
            </seg>
            <seg n="33948289">
              De siffror som jag räknade upp innebär alltså att en dieselbil
              har ett större kolinnehåll i själva bränslet, vilket gör att det
              blir högre effektivitet i explosionsutrymmet eftersom man kan
              ha högre kompression om man nu ska gå in på det tekniska. Men
              man har blivit duktig med turbodieslar, och det gör att man kan
              få ned bränsleförbrukningen väldigt mycket. Man släpper då ut
              20 % mindre. Vi skulle alltså över en natt här kunna besluta om
              att sänka utsläppen i Sverige på våra vägar bland personbilar
              med i alla fall 1015 % på några år. Det skulle vara en jättestor
              miljövinst för Sverige, plus övergången till etanol, som det nu
              också finns en utredning om.
            </seg>
            <seg n="968dfd97">
              Jag tycker ändå att utskottets majoritet borde ha tagit åt sig
              av detta och talat om för regeringen att man gärna vill att den
              återkommer med en förändring.
            </seg>
          </u>
          <note type="speaker" n="b3fdd435">
            Anf. 86 MATS BERGLIND (s) replik:
          </note>
          <u who="Q5572296" xml:id="i-301099f2616a5aeb-0" n="10c1daf4" next="i-17d4e9b97ec74dd9-0">
            <seg n="d4817c72">
              Fru talman! Det är så som jag försökte förklara i min inledning;
              det här är komplexa frågor och det är mycket som spelar in. Vi
              har ett EU som också lägger sitt reglemente över att beskattningen
              på diesel och bensin ska vara jämförbar. Vi har en ny teknik,
              som du var inne på, med turbodieslar och så vidare som gör att
              man släpper ut mindre.
            </seg>
            <seg n="866a3eb4">
              Jag är övertygad om att regeringen behöver återkomma med frågeställningen
              om dieselbilar och hur den beskattningen ska se ut. Det är inte
              med i det här betänkandet, men jag skulle inte bli förvånad om
              så blir fallet.
            </seg>
          </u>
          <note n="21d83972">
            Anf. 87 GUNNAR ANDRÉN (fp) replik:
          </note>
          <u who="Q5572296" xml:id="i-17d4e9b97ec74dd9-0" n="10c1daf4" prev="i-301099f2616a5aeb-0">
            <seg n="93c3d6b4">
              Fru talman! Det är svårt att polemisera mot Mats Berglind när
              han säger att regeringen bör återkomma. Det är egentligen det
              som står i reservationerna 2, 3 och 4 och även i reservation 1.
              Innehållet i den är dock något annorlunda, vilket möjligen inte
              alla kan uppfatta.
            </seg>
            <seg n="cec4bebc">
              Precis som Mats Berglind säger här är det en strävan att ha likvärdig
              beskattning mellan dieselbilar och andra. Det är exakt det som
              reservationerna 2, 3 och 4 är helt koncentrerade på. Reservation
              1 har alltså även en annan del, som skiljer sig från de andra.
            </seg>
            <seg n="a5ae7e21">
              Om Mats Berglind tycker att det ska vara på det sättet finns
              den utomordentliga möjligheten att till exempel rösta på reservation
              2, 3 eller 4. Det är likgiltigt vilken man röstar på, för det
              är egentligen samma sak. Innebörden är att regeringen bör återkomma
              och se till att det som Mats Berglind pläderar för blir verklighet.
            </seg>
            <seg n="c7680543">
              Jag är inte emot vad Mats Berglind säger. Det gäller bara den
              formella handläggningen. Ska vi i riksdagen bara vänta, eller
              ska vi göra någonting? Vi reservanter har sagt att det är bättre
              att vi från riksdagen säger ifrån. Vi vill ha den här utvecklingen
              och att den ska vara teknikneutral.
            </seg>
          </u>
          <note type="speaker" n="a3b3280c">
            Anf. 88 MATS BERGLIND (s) replik:
          </note>
          <u who="Q5572296" xml:id="i-301099f2616a5aeb-1" n="10c1daf4" next="i-17d4e9b97ec74dd9-1">
            <seg n="9c3b51d3">
              Fru talman! Det känns skönt att Gunnar säger att vi är överens.
              Det är vi ju inte alltid.
            </seg>
            <seg n="89d232ad">
              Å andra sidan känns det här lite gnälligt. Om det inte är dåligt,
              det som beslutas, är det för lite eller för sent. Om vi ska återkomma
              är inte det heller bra. Jag tror att vi ska vara överens om att
              den tingens ordning som vi har till allra största delen är bra.
              Regeringen kommer med förslag som vi får granska och ta ställning
              till. Vi ska vara lite försiktiga med att utskotten ska sköta
              regeringens uppdrag.
            </seg>
            <seg n="88aae9c6">
              Jag kan förstå om det låter lite provocerande i Gunnar Andréns
              öron, men jag litar på regeringen även i denna fråga.
            </seg>
          </u>
          <note n="d17d465e">
            Anf. 89 GUNNAR ANDRÉN (fp) replik:
          </note>
          <u who="Q5572296" xml:id="i-17d4e9b97ec74dd9-1" n="10c1daf4" prev="i-301099f2616a5aeb-1">
            <seg n="ca951c99">
              Fru talman! På den punkten om vi litar på regeringen eller inte
              skiljer vi oss åt betydligt, och inte bara i denna fråga.
            </seg>
            <seg n="6c753acd">
              Jag håller helt med Mats Berglind om att många saker kommer för
              sent. Det är inte bara det här som kunde ha kommit lite tidigare.
              Det kan man alltid diskutera.
            </seg>
            <seg n="9b5ab822">
              Jag tycker fortfarande att om man vill nå de mål som Mats Berglind
              talar så varmt för och som vi inte är eniga om kunde man möjligen
              ha gått på den linje som förekommer i reservationerna. Det är
              dock ingen stor fråga, för det är väl som Mats Berglind säger:
              Regeringen kommer snabbt att återkomma med förslag i den riktning
              som finns i reservationerna. Det är jag fast övertygad om.
            </seg>
          </u>
          <note type="speaker" n="89809af6">
            Anf. 90 MATS BERGLIND (s) replik:
          </note>
          <u who="Q5572296" xml:id="i-773094a39b6aa436-2" n="10c1daf4">
            <seg n="1c2126ff">
              Fru talman! Då kanske även Gunnar Andrén kan vara nöjd.
            </seg>
          </u>
          <note type="speaker" n="66c732d0">
            Anf. 91 MARIE ENGSTRÖM (v):
          </note>
          <u who="Q4946821" xml:id="i-3ac431cad1e0e93a-0" n="d87bf64e" next="i-efb6ba663b7cfe0c-0">
            <seg n="3a9a18f0">
              Fru talman! Betänkandet är egentligen ett resultat av höstens
              budgetförhandlingar. Att skifta från ett viktbaserat till ett
              utsläppsbaserat system innebär en bra miljöanpassning. Det är
              flera som har sagt det redan här från talarstolen. Det är ett
              viktigt styrmedel för att kunna minska de alltmer ökande koldioxidutsläppen.
              Det är också en viktig signal till bilbranschen. Det här är någonting
              som vi gör och som ska få effekt på lång sikt. Det är ingenting
              som ger en stor effekt från ett år till ett annat. Men det är
              också en viktig signal till oss konsumenter att verkligen välja
              bränslesnålare bilar.
            </seg>
            <seg n="6962fbf2">
              Jag skulle vilja vända mig till Gunnar Andrén med anledning av
              att han gratulerade regeringen till att den har kommit fram till
              detta. Jag vill bara påpeka att både Vänsterpartiet och Miljöpartiet
              har haft inte bara ett finger utan många fingrar med i spelet
              för att omläggningen över huvud taget skulle komma till stånd.
              Jag tänker faktiskt stå här i kammaren i dag och delvis ta åt
              mig äran av att vi gör den viktiga omläggningen just nu.
            </seg>
            <seg n="f5960373">
              Man ska komma ihåg att det inte bara är denna omläggning som
              vi gör. Det finns andra beslut som också har fattats och som ska
              påverka utvecklingen i en bättre miljöinriktning. Det gäller till
              exempel den skattestrategi för alternativa drivmedel som vi sjösatte
              för ett antal år sedan. Den har vi nu förlängt fram till år 2011.
              Det gäller också den fortsatta nedsättningen av miljöbilarnas
              förmånsvärde. Detta är också förlängt och dessutom utvidgat.
            </seg>
            <seg n="90a986e7">
              Jag har tittat lite grann på allianspartiernas reservationer.
              Moderaterna skriver så här i sin reservation: Ett alternativ till
              det ensidigt miljörelaterade förslaget hade varit att i större
              utsträckning ta hänsyn till fordonens trafiksäkerhetsprestanda.
              Man skriver att en allmän bilfientlighet lyser igenom hela propositionen.
            </seg>
            <seg n="e197b934">
              När jag tittar på Kristdemokraternas reservation ser jag att
              de skriver att kd vill att regeringen återkommer med förslag som
              utvidgar den koldioxidrelaterade fordonsskatten. Jag har stor
              respekt för att man verkligen vill göra någonting åt frågan.
            </seg>
            <seg n="49f96a54">
              Jag har även läst Folkpartiets reservation, och Folkpartiet verkar
              mer eller mindre instämma i betänkandet.
            </seg>
            <seg n="cadf8d0d">
              Det reser sig ändå en fråga här. Ska ni sitta i samma regering?
              Beslutet handlar ju egentligen om att ge styrsignaler som ska
              få effekt på lång sikt. Vad är det som kommer att hända till hösten
              om ni hamnar i en regering? Kommer ni att dra tillbaka det här?
            </seg>
            <seg n="8d5201c2">
              Jag skulle vilja säga så här: Ni kanske inte behöver berätta
              för mig, för jag kan ju sitta och läsa era reservationer. Men
              ni skulle eventuellt kunna berätta för era väljare vad det är
              som kommer att gälla under de kommande åren.
            </seg>
          </u>
          <note n="f830f889">
            Med detta, fru talman, yrkar jag bifall till utskottets förslag
            i betänkandet.
          </note>
          <note n="65ddd283">
            Anf. 92 GUNNAR ANDRÉN (fp) replik:
          </note>
          <u who="Q4946821" xml:id="i-efb6ba663b7cfe0c-0" n="d87bf64e" prev="i-3ac431cad1e0e93a-0">
            <seg n="08c03126">
              Fru talman! En partiledare som varken tillhörde Marie Engströms
              eller mitt parti det var Gösta Bohman sade vid något tillfälle:
              Det är aldrig fel att bedriva rätt politik.
            </seg>
            <seg n="2c2fc0cc">
              Om jag uttryckte mig förklenande på något sätt eller utelämnade
              Vänsterpartiets och Miljöpartiets stora insatser i den här frågan,
              vill jag att det tas till protokollet att det är väldigt viktigt
              att det finns en bred enighet om den grundprincip som finns här.
              Det tycker jag är väldigt bra. Det kanske kunde ha kommit något
              tidigare, som Mats Berglind och jag diskuterade, men det kan man
              alltid diskutera. Jag är väldigt glad att kunna inkludera ett
              tack till Vänsterpartiet och Miljöpartiet i den här delen.
            </seg>
            <seg n="2a3cf0ad">
              Sedan ställer Marie Engström en fråga om vad som kommer att ske
              med den här beskattningsformen om det blir en ny regering. Utan
              att konsultera de fyra partiledarna i alliansen kan jag nog lova
              att den här principen inte kommer att ändras. Den kommer naturligtvis
              att vara kvar, eftersom vi nu kommer att rösta för principen även
              om det finns reservationer i detaljfrågor. Vi står bakom principen
              att man går över till ett utsläppsrelaterat system. Det finns
              inget som helst tvivel på den punkten.
            </seg>
          </u>
          <note type="speaker" n="2d351990">
            Anf. 93 MARIE ENGSTRÖM (v) replik:
          </note>
          <u who="Q4946821" xml:id="i-3ac431cad1e0e93a-1" n="d87bf64e" next="i-efb6ba663b7cfe0c-1">
            <seg n="de0aca5f">
              Fru talman! Det är ett intressant besked som Gunnar Andrén kommer
              med här. Jag tycker att det är ett bra besked för miljöns skull.
              Det måste jag understryka även om Gunnar Andrén nu gör sig till
              talesperson för hela alliansen. Det i sig är också ganska intressant.
              Jag tror inte att den moderata företrädaren har begärt replik
              på mig, men det vore intressant att höra vad Moderaterna säger
              om detta. Moderaterna kallar ju detta ett bilfientligt system
              och vill i någon mening hylla alla möjligheter till privat bilkörning
              här i landet och dessutom till en lägre kostnad.
            </seg>
            <seg n="963e6b1b">
              Det som Gunnar Andrén nu har framfört är någonting som alliansen
              får ta en diskussion om. Vi har ju en lång rad skattedebatter
              här under våren. Det skulle vara intressant om också en moderat
              företrädare passar på tillfället och bekräftar det Gunnar Andrén
              har sagt i det här replikskiftet.
            </seg>
          </u>
          <note n="61e89290">
            Anf. 94 GUNNAR ANDRÉN (fp) replik:
          </note>
          <u who="Q4946821" xml:id="i-efb6ba663b7cfe0c-1" n="d87bf64e" prev="i-3ac431cad1e0e93a-1">
            <seg n="0b14d1fc">
              Fru talman! Jag har inget mer att tillägga i den här frågan.
              Jag tycker att polemiken verkar överflödig mellan oss i alla fall.
            </seg>
          </u>
          <note type="speaker" n="bb53df9d">
            Anf. 95 PETER RÅDBERG (mp):
          </note>
          <u who="Q6086370" xml:id="i-f530789963718b3d-0" n="213224b0">
            <seg n="55ee2ee3">
              Fru talman! Det är bra att vi nu äntligen har ett förslag där
              fordonsskatten för personbilar baseras på koldioxidutsläpp i stället
              för på vikt. Det här är ett steg i rätt riktning. Det kommer att
              premiera bränslesnåla fordon, och det är naturligtvis jättepositivt
              på sikt.
            </seg>
            <seg n="49d34a32">
              Syftet är att vi ska öka miljöstyrningen och gynna köp av bilar
              som släpper ut mindre koldioxid. Den styrningen har fått en mycket
              positiv start genom att försäljningen av bilar med alternativa
              bränslen har skjutit i höjden. Jag kommer inte ihåg den exakta
              siffran för det senaste året, men det går i en rasande fart. Att
              biltrafiken är den enskilt största sektorn som släpper ut mest
              koldioxid är väl känt. Därför tycker jag att det är lite tråkigt
              och beklagligt att just Moderaterna inte vill ansluta sig till
              det här synsättet inom politiken utan håller fast vid en viktbaserad
              fordonsskatt. Jag tycker att det är jättetråkigt.
            </seg>
            <seg n="81f86e66">
              Att vi i Miljöpartiet vill gå längre tror jag att ni alla är
              väl underrättade om. Vi ville komma ett steg till i de här förhandlingarna,
              men vi har kommit så här långt, och jag tycker att det är bra.
              Det här är ett steg i rätt riktning. Vi får gå vidare, och vi
              kommer att gå vidare och utveckla det här ännu mer.
            </seg>
            <seg n="26937cb2">
              Därför tycker vi i Miljöpartiet att detta är en proposition som
              siktar framåt. Vi hoppas att vi senare kan gå vidare med någon
              form av kilometerskatt för tunga vägtransporter och så vidare.
            </seg>
            <seg n="fc085e70">
              Vi tycker att punktskatterna på bland annat bensin och diesel
              utgör ett viktigt styrmedel i miljöpolitiken som just syftar till
              att minska utsläppen av koldioxid och andra växthusgaser. De svenska
              punktskatterna på bensin och diesel ligger för övrigt på en genomsnittsnivå
              om man ser på Europa som helhet. Vi är inte dyrare eller billigare,
              utan vi ligger på genomsnittet.
            </seg>
            <seg n="595bc7a1">
              Att basera fordonsskatten på koldioxidutsläpp, och därmed slå
              ett slag ytterligare för miljön, borde bilindustrin vara positiv
              till. Jag är fullkomligt övertygad om att det kommer att vara
              en självklarhet släppa ut lite koldioxid i vårt samhälle inom
              kort. Varför ska vi försöka bromsa denna utveckling? Det är väl
              bättre att försöka påverka den i rätt riktning. Jag tror att detta
              är ett helt rätt steg. Och vi måste gå vidare och hitta fler positiva
              åtgärder för att minska koldioxiden, precis som vi har sagt tidigare.
              Det här är ett gigantiskt problem. Nu tar riksdagen ett steg i
              rätt riktning. Jag hoppas att vi kommer att fortsätta.
            </seg>
            <seg n="9039bcd3">
              Fru talman! Jag yrkar bifall till förslaget i det här betänkandet.
            </seg>
          </u>
          <note type="speaker" n="daaf7a4d">
            Anf. 96 STEFAN HAGFELDT (m) replik:
          </note>
          <u who="Q5782422" xml:id="i-020fdb836656d231-0" n="c5604cdd">
            <seg n="863fdf7e">
              Fru talman! I mitt inledningsanförande sade jag mycket klart
              att vi moderater ifrågasätter om det är rätt att gå från en viktbaserad
              till en koldioxidbaserad fordonsskatt. Det finns nämligen väldigt
              många olika miljöeffekter att ta till vara. Vi pekar också på
              att det självklart måste vara väldigt viktigt med trafiksäkerheten
              i fordonen.
            </seg>
            <seg n="6dc401f4">
              Det vi i alliansen, eller åtminstone de fyra borgerliga partierna
              här i debatten, har framfört är frågan varför regeringen och de
              partier som stöder regeringen är så fientliga mot dieseldrivna
              fordon. Vi moderater och det sade jag också mycket tydligt vill
              ha en harmonisering mellan diesel- och bensindrivna fordon. Vi
              anser att skattesatserna för fordon och drivmedel bör vara teknikneutrala.
            </seg>
            <seg n="7dbcd82d">
              Min fråga är då: Varför ska de som har satsat på diesel, som
              har visat sig vara mycket rent i många hänseenden, straffas på
              det här sättet?
            </seg>
            <seg n="e404418d">
              En annan fråga som jag tror att väljarna är väldigt intresserade
              av är Miljöpartiets inställning här. Kommer ni att fortsätta att
              driva att man ska höja skatterna på både bensin och diesel så
              mycket man kan? Det är en väldigt viktig fråga. I dag har människor
              jätteproblem om de bor i glesbygden. Ska de tvingas flytta till
              stadskärnor för att kunna åka kollektivt? Ska man inte kunna bo
              på landet längre? Det finns en smärtgräns för hur mycket folk
              kan betala. Man behöver komma till sitt arbete, men man vill också
              skjutsa sina barn. Det här är viktiga frågor som jag tror att
              väldigt många väljare är intresserade av.
            </seg>
          </u>
          <note type="speaker" n="af86aa45">
            Anf. 97 PETER RÅDBERG (mp) replik:
          </note>
          <u who="Q6086370" xml:id="i-f530789963718b3d-1" n="213224b0">
            <seg n="4f7ac42f">
              Fru talman! I mitt anförande sade jag att vi inte har kommit
              ända fram. Jag vill säga en gång till att vi kommer att återkomma
              med fler förslag. Jag tror att Moderaterna kan vara helt lugna
              när det gäller miljöpolitiken. Där kommer vi i Miljöpartiet att
              vara väldigt tydliga. Vi kommer att sätta press på regeringen,
              Socialdemokraterna och Vänsterpartiet. Det är självklart. Vi kommer
              naturligtvis att sätta press på de borgerliga partierna också.
              Det här kommer att bli en valfråga för vår del. Jag tror att alliansen
              kan vara helt lugn för att vi ska komma med fler förslag på förbättringar
              på de här områdena.
            </seg>
            <seg n="b704cb4f">
              Som ni vet har vi också en politik när det gäller skatteväxling.
              Vi vill höja skatterna på energi och sänka skatterna på inkomster.
              Det ligger i vår politik. Vi står helt för politiken att det ska
              kosta att smutsa ned. Det är egentligen det vår politik går ut
              på. Men å andra sidan vill vi sänka inkomstskatten. Jag tycker
              att den här skatteväxlingen är en otroligt bra start för att få
              bukt med miljöproblemen.
            </seg>
            <seg n="57aafca8">
              Sedan tar du upp dem som bor på landet och inte kan ta bilen.
              Jag tycker att det är en lite överdriven fråga. Det är klart att
              ökad skatt naturligtvis påverkar, men man måste se det i sin helhet.
            </seg>
            <seg n="d5bca6ae">
              Jag tycker att detta är ett steg i rätt riktning, och vi kommer
              att fortsätta på den inslagna vägen.
            </seg>
          </u>
          <note type="speaker" n="e6425298">
            Anf. 98 STEFAN HAGFELDT (m) replik:
          </note>
          <u who="Q5782422" xml:id="i-020fdb836656d231-1" n="c5604cdd">
            <seg n="8fdbda5b">
              Fru talman! Detta är inte någon överdriven fråga. Det är redan
              många familjer som har slagit i taket.
            </seg>
            <seg n="6d6bb3dc">
              Redan innan jag kom in i riksdagen 1998 var jag ordförande i
              trafikberedningen i Svenska Kommunförbundet. Vi fick fram statistik
              som visade att familjer som var beroende av bil ungefär tre fyra
              gånger så ofta också var beroende av socialbidrag. Bilkostnaden
              var redan då så väldigt hög, och sedan har den alltså skenat i
              väg.
            </seg>
            <seg n="fc064ad4">
              Sverige är ett stort land till ytan, som jag sagt tidigare. Det
              är glest befolkat. Vi är oerhört beroende av bilen, om vi nu tycker
              att hela Sverige ska leva.
            </seg>
            <seg n="9848dcb3">
              Därför finns det naturligtvis ett motsatsförhållande här. Självklart
              ska man försöka göra allt för att få bättre miljö och också se
              till att utsläppen minskar och att det blir bensinsnålare bilar,
              vilket jag tog upp i mitt anförande, men man kan inte ensidigt
              säga att vi nu ska höja bensinskatten och dieselskatten ytterligare.
              Det betyder att de som bor i stadskärnor klarar sig ganska hyggligt
              och att de som har höga inkomster kan fortsätta köra sina barn
              till fritidsaktiviteter medan de som bor i glesbygd och de som
              inte har så höga inkomster blir sittande och kan inte transportera
              sig i det fina land som vi ändå har. Det är väl ändå viktigt att
              alla människor även fortsättningsvis ska kunna transportera sig
              på ett lämpligt sätt här i landet?
            </seg>
            <seg n="818148ad">
              Jag fick inget klart besked. Kommer det att bli ytterligare förslag
              från Miljöpartiet om kraftiga höjningar av bensin- och dieselskatten?
            </seg>
          </u>
          <note type="speaker" n="18d213ca">
            Anf. 99 PETER RÅDBERG (mp) replik:
          </note>
          <u who="Q6086370" xml:id="i-f530789963718b3d-2" n="213224b0">
            <seg n="f0f8ac0a">
              Herr talman! Jag svarade egentligen på den frågan i mitt förra
              inlägg. Vi kommer att föra en skatteväxlingspolitik. Den är oerhört
              viktig. Nu har vi ett förslag som ligger här på riksdagens bord
              där vi tar ett steg i rätt riktning när det gäller att minska
              koldioxidutsläppen. Jag blir glad att de övriga i oppositionen,
              Folkpartiet, Kristdemokraterna och Centerpartiet, ändå är mer
              positiva. Jag tycker alltså att vi har en bred anslutning i riksdagen.
            </seg>
            <seg n="dd1269a3">
              Som svar på din fråga kan jag säga att vi vill höja energiskatterna,
              men vi vill också sänka inkomstskatterna. Det ligger i vår politik
              och det är bra för miljön. Och det skapar jobb. Det är ingen politik
              som liksom slänger ut folk, utan vi kommer att skapa jobb med
              den här typen av politik. Det visar alla undersökningar. Det är
              vår inslagna väg.
            </seg>
          </u>
          <note n="97c7feec" type="speaker">
            Anf. 100 GUNNAR ANDRÉN (fp):
          </note>
          <u who="Q5556677" xml:id="i-60992e887653f4e0-0" n="15f099c1">
            <seg n="7c76a04e"/>
            <seg n="f7e0ea17">
              Herr talman! Jag vill bara fästa kammarens uppmärksamhet på det
              som Per Erik Granström inledningsvis sade. Denna proposition heter
              Ny vägtrafikskattelag, m.m. Det titelns m.m. betyder är en justering
              i lag om skatt på annonser och reklam. Det är ju inte helt lätt
              att uttyda detta ur den här rubriken.
            </seg>
            <seg n="d510ed83">
              Det är på det sättet att lagen från 1972 om skatt på annonser
              och reklam numera är så komplicerad, vilket mycket tydligt framgår
              här, att man inte ens i Regeringskansliet längre kommer på och
              får med alla de ändringsförslag som behövs när man ändrar i den
              här lagstiftningen. Det, herr talman, är bakgrunden till att det
              finns ett särskilt stycke i propositionen däremot i praktiken
              ingenting i betänkandet om den uteblivna följdändringen om lagen
              om reklamskatt.
            </seg>
            <seg n="bb92beda">
              Den logiska slutsatsen, herr talman, är att den här skatten skulle
              avskaffas, för då slipper man dessa ständiga ändringar. Detsamma
              gäller för övrigt trängselskatten, för vilken vi nu denna gång
              beslutar om den femte ändringen från det att lagen antogs.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="e30aba07">
            9 § Processrättsliga frågor
          </note>
          <note n="d6fe09f4">
            Föredrogs
          </note>
          <note type="speaker" n="0776cf2f">
            Anf. 101 JOHAN PEHRSON (fp):
          </note>
          <u who="Q6039678" xml:id="i-176ce40c32c3c741-0" n="8ee52143">
            <seg n="da215362">
              Herr talman! Vi har nu att behandla frågan om processrätten i
              Sverige. Processrätten utgör en länk mellan rättssäkerhet och
              rättstrygghet. Rättssäkerhet handlar om att människor ska få en
              bra rättegång. Helst ingen ska dömas oskyldig, det ska vara ordning
              och reda och det ska vara förutsägbart. Rättstrygghet å andra
              sidan handlar om det faktum att man vill att människor som har
              blivit utsatta för någon annans missdåd ska få upprättelse och
              att den person som har begått brottet ska kunna gripas, lagföras
              och få en lämplig påföljd. Det säger sig självt att det finns
              en viss målkonflikt mellan dessa ibland. Skulle någon bara betona
              rättssäkerheten, vilket det finns vissa organisationer som jag
              träffar på ibland som jag tycker gör, då ska man helst aldrig
              döma någon, för alla kan ju vara principiellt oskyldiga. Betonar
              man bara rättstryggheten kan man gå väldigt långt och säga att
              våra myndigheter ska ha vilka möjligheter till åtgärder som helst.
            </seg>
            <seg n="740306fa">
              Vi har nu i detta betänkande att behandla just processrätten,
              det vill säga hur regelverket ska se ut. Men det är ju mycket
              som avgör förutom det som vi bestämmer i dag. Något som också
              avgör är vilken ekonomi vi skickar med. Vi kan reglera domstolarna
              i rättegångsbalken som vi gör. Vi kan reglera säkerheten i domstolarna,
              vilket vi kommer att debattera i dag. Vilka processuella regler
              gäller för vittnen, åtal etcetera? Hur ska själva processen gå
              till? Ska man tillåta personer att vara med på telefon och sådant?
              När vi diskuterar detta är det viktigt, men det är också viktigt
              vilka resurser man skickar med. Då är det tyvärr bara att konstatera
              att verkligheten för våra domstolar är ganska bister. Det påverkar
              också såväl rättstrygghet som rättssäkerhet.
            </seg>
            <seg n="fc46076e">
              Det handlar också om vilka värderingar vi stoppar in. Vilken
              balans väljer vi mellan rättssäkerhet och rättstrygghet? Ingen
              i Sverige ska ju fällas till ansvar för brott om det inte är ställt
              bortom allt rimligt tvivel. Det är den balans vi har valt. Jag
              tycker att den är bra, och den ska vi upprätthålla. Men det leder
              också till diskussionen: Tänk om det kan bli fel? Därför kommer
              vi också i dag att diskutera reglerna om bland annat resning till
              Högsta domstolen för det fall det kommer fram nya fakta.
            </seg>
            <seg n="5882650d">
              Jag måste säga till mina kolleger här i kammaren i dag att jag
              ni också, gissar jag får en del brev och samtal från domare i
              Sveriges domstolar och även från lagmän som är väldigt oroliga
              över kvaliteten på den verksamhet man bedriver i domstolarna.
              Det är trist att behöva konstatera att de känner sig ganska övergivna
              och har svårt att klara de målsättningar som vi ställer upp härifrån
              riksdagen när det gäller att på ett bra sätt balansera rättstrygghet
              och rättssäkerhet.
            </seg>
            <seg n="ed6a983c">
              På det temat kan jag också konstatera att vi har en justitiekansler
              som är väldigt oroad över att det finns många människor som är
              oskyldigt dömda är väl att gå för långt dömda på felaktiga grunder.
              Personligen vill jag gärna lägga till att jag också är ganska
              orolig över rättstrygghetsaspekten, att det är väldigt många människor
              som är skyldiga som går ute på våra gator och inte får den påföljd
              som är tänkt.
            </seg>
            <seg n="5c8efd16">
              Men detta hör även till saken, och därför har Folkpartiet liberalerna
              en reservation i det här betänkandet som handlar om reglerna för
              att återta och pröva mål igen. Har vi ett stressat och pressat
              rättsväsende, där man diskuterar kvaliteten på förundersökningarna
              och kvaliteten på domslut och för den delen domsskäl, är det viktigt
              att vi ser över om reglerna i dag är relevanta när det gäller
              resning till Högsta domstolen. Det är en mycket viktig rättssäkerhetsfråga,
              som Folkpartiet självklart yrkar bifall till.
            </seg>
            <seg n="66b3d74d">
              Det handlar också om balans. Förutom principer, värderingar och
              praktiska möjligheter handlar det också om att man balanserar
              och är pragmatisk. Som jag sade skulle rättssäkerhet kunna kosta
              hur mycket som helst, men det kanske också är så att juridiska
              processer inte får ta hur lång tid som helst, därför att i tidsutdräkten
              ligger också en kvalitetsfråga. Det är därför vi från den borgerliga
              alliansen är så kritiska till att regeringen och dess stödpartier
              tillåter och accepterar de enorma köer som finns till våra domstolar,
              den unika plats vi har i en demokrati och en rättsstat att lösa
              konflikter mellan enskilda och konflikter då människor har begått
              brott gentemot staten eller gentemot andra människor.
            </seg>
            <seg n="c7c09a44">
              Herr talman! Jag vill kort gå in på några frågor som är aktuella
              i det här betänkandet. Då tittar jag bland annat på tvångsmedlen.
              Det är väldigt viktigt att vi ser till att det finns en bra balans
              mellan effektiva verktyg att bekämpa brott men också kontroll
              både före, under och efter de här tvångsmedlen.
            </seg>
            <seg n="5a17d409">
              Jag kan konstatera att majoriteten är mycket nöjd med hur det
              ser ut på detta område i dag. Man avvaktar regeringens arbete.
              Där känner jag att man är på väg att komma fram i en viktig fråga,
              nämligen den om skyddsidentitet. Det handlar alltså om att möjliggöra
              så kallad infiltration. Vi ska se till att få en ordning där statens
              tjänstemän har ansvaret för att ta kontakt med grova kriminella,
              i stället för att, som fallet är i dag, på mycket tveksamma grunder
              och ur rättssäkerhetsaspekt näst intill oacceptabelt ofta tvingas
              använda sig av privata informatörer. Det arbetet är på gång och
              kommer snart att genomföras, men från Folkpartiets sida har vi
              synpunkter på det.
            </seg>
            <seg n="b63455ac">
              Vi tittar också på frågan om provokativa åtgärder. Denna fråga
              är i dag i praktiken oreglerad. Det finns en del JO-utlåtanden
              som styr detta, och några myndigheter har instruktioner. Också
              denna fråga måste vi komma framåt med. Här ges dock inga signaler
              om när man tror att det kan ske.
            </seg>
            <seg n="4d5353cb">
              Beredningen av den mycket viktiga frågan om kameraövervakning
              pågår jag har ingen anledning att tro något annat. Då måste majoriteten
              se till att ha kvar den absoluta utgångspunkten att övervakningen
              ska tillståndsprövas så att vi som medborgare vet om den. Vi ska
              kunna gå till en plats och se var det finns övervakningskameror
              samt på vilka grunder dessa beslut fattats.
            </seg>
            <seg n="c027cee0">
              Jag tror att bevakningskameror, övervakningskameror, har en viktig
              roll att spela, men det är samtidigt viktigt att känna att det
              finns en kontrollmekanism så att inte vem som helst får skruva
              upp en kamera hur som helst. Nu finns begäran om att få skruva
              upp kameror på alla möjliga konstiga ställen, till exempel vid
              kyrkor. Tack och lov har de fått avslag från myndigheterna i de
              fallen.
            </seg>
            <seg n="00e1dff3">
              Folkpartiet lyfter fram både stort och smått i sina reservationer.
              Bland annat tittar vi på problemet med de människor som kommer
              till Sverige för att systematiskt begå brott. Stöldligor från
              andra länder drar in över Sverige och länsar sommarstugor och
              annat. Vi är alla överens om att dessa personer ska lagföras.
              Ibland lämnar de Sverige med en stor kärra där man hittar några
              enskilda saker som man vet är stöldgods, samtidigt som det finns
              starka misstankar om att även de övriga sakerna är stöldgods.
              Det kan vara kaffebryggare, mikrovågsugnar, tv-apparater, skidor,
              pjäxor saker som med största sannolikhet är stulna men där det
              i dag inte finns några processuella medel för att kunna belägga
              godset med beslag eller kvarstad för att sedan utreda om även
              dessa saker är stulna. Det lyfter Folkpartiet fram i en av sina
              reservationer.
            </seg>
            <seg n="93bd66aa">
              Jag tycker att Moderata samlingspartiet har en bra reservation
              som handlar om att se över möjligheterna att använda sig av obligatorisk
              häktning vid straff på minst två år, alltså även försök och förberedelse
              av brott, ifall det inte är uppenbart onödigt. Det är viktigt
              att markera allvaret i detta. Det är egentligen inte obligatoriskt,
              för det finns ett undantag, men Folkpartiet avser att i den delen
              stödja Moderaterna ifall de yrkar bifall till den reservationen.
              Det är viktigt att det blir tydligt att allvarliga brott medför
              konsekvenser. Huvudregeln ska vara häktning.
            </seg>
            <seg n="f56dcc5b">
              En fråga som debatteras mycket i dag och inte bara i dag vill
              jag understryka är den om skydd för utsatta kvinnor. Vi kan konstatera
              att reglerna för tillträdesförbud fungerar sådär. Här lägger vi
              fram förslag om att förstärka skyddet. Jag vill dock understryka
              att det inte enbart gäller utsatta kvinnor. Det ska finnas en
              tydlig balans mellan rättstrygghet och rättssäkerhet. Även om
              ingen ännu är dömd, även om det ännu inte är klart och man inte
              vet vad personen kommer att göra måste ändå tryggheten för den
              enskilda individen markeras. Det tycker vi är viktigt.
            </seg>
            <seg n="bac83db2">
              Herr talman! Jag ser att min talartid rinner i väg. Jag hoppas
              att vi får en diskussion om de stora frågorna, om hur vi i Sverige
              ska balansera rättstrygghet och rättssäkerhet, för dagens lagstiftning
              är väldigt gammal och skapad i en helt annan tid. Men vi ska också
              diskutera de små förändringarna så att det snabbt blir lite bättre
              på olika håll. Där har vi gett våra förslag. Folkpartiet står
              bakom sina reservationer, men för tids vinnande yrkar vi bifall
              bara till reservation nr 34 under punkt 29. Den handlar om det
              som jag inledde mitt anförande med, nämligen vikten av att vi
              inser hur det ser ut i dag.
            </seg>
            <seg n="6d1b4679">
              Verkligheten är den, vilket väl också Justitiekanslern varnar
              för och som jag märker när jag är ute i Rätts-Sverige, att man
              är oroad över kvaliteten i våra domstolar. Det är bättre att bevilja
              korrigering eller resning i Högsta domstolen en gång för mycket
              för att ingen ska behöva betala det fruktansvärda pris det innebär
              att på felaktiga grunder bli dömd och inlåst, berövad sin frihet.
              Vi måste slå vakt om principen att hellre fria än fälla. Det är
              en viktig grundbult i den rättsstat som jag tycker att Sverige
              ska vara. Där ska vi vara bland de bästa i världen.
            </seg>
          </u>
          <note type="speaker" n="8f3dd045">
            Anf. 102 HILLEVI ENGSTRÖM (m):
          </note>
          <u who="Q772089" xml:id="i-92cb283ee9328a21-0" n="9927025b">
            <seg n="d00ed18b">
              Herr talman! Jag vill börja med att yrka bifall till reservation
              1 och 26, och jag står också bakom vårt särskilda yttrande. Vi
              står förstås bakom alla de 18 reservationer som vi har och där
              vi alltså har andra åsikter än majoriteten.
            </seg>
            <seg n="10766b05">
              I betänkandet om processrätten, som vi nu debatterar, behandlas
              134 motioner. Förslagen innehåller en mängd väsentligheter kring
              tvångsmedel, bevisning, skydd för vittnen, nämndemän och hur domare
              utses. Samtidigt kan vi konstatera att Socialdemokraterna, regeringspartiet,
              föreslår avslag på samtliga 134 motioner. I betänkandet skriver
              majoriteten i stället om allt det beredningsarbete som pågår inom
              regeringen. Jag har räknat och kommit fram till att man i betänkandet
              skriver beredning, analys, överväganden, utredningar och arbete
              pågår mer än femton gånger. Ja, en gång skriver man också att
              regeringen avser att tillsätta ytterligare en utredning.
            </seg>
            <seg n="08799830">
              Alla dessa beredningsåtgärder tar för lång tid. Det har blivit
              ett alibi för regeringen att inte göra någonting utan förlänga
              tiden för dessa viktiga beslut. För majoriteten i utskottet är
              det också ett alibi för att avstyrka alla motionsförslag, alla
              goda idéer, och bara sitta lugnt och vänta. De fler än hundra
              motionerna visar på vikten av dessa frågor.
            </seg>
            <seg n="60f6a34d">
              Herr talman! Det är orimligt att det ska ta så lång tid. Låt
              mig ge ett exempel. Det gäller nämndemännen. I Sverige finns 7
              000 nämndemän, eller lekmannadomare, som de också kallas. De har
              ett lika stort ansvar för dömandet som juristdomarna. De har även
              ett uppdrag att representera oss i allmänheten, vårt goda omdöme
              och vår kunskap om hur samhället ser ut. Då borde nämndemännen
              självklart också vara en spegelbild av vårt samhälle.
            </seg>
            <seg n="14e2f2b1">
              I dag är den genomsnittlige nämndemannen över 60 år gammal. Enligt
              en debattartikel, som jag hade nöjet att läsa i går, finns det
              en nämndeman som är under 19 år och fler än 2 000 som är äldre
              än 66 år. Det saknas också människor med annan etnisk bakgrund
              än den helyllesvenska. Det saknas yngre personer. Det saknas folk
              inom vissa yrken företagare, män i det privata näringslivet, kvinnor
              i karriären och så vidare. Uttaget av nämndemännen är alldeles
              för snävt.
            </seg>
            <seg n="870bf328">
              Eftersom nämndemännen ska representera allmänheten har de ett
              viktigt uppdrag att vara trovärdiga. Det samhälle som brottsoffren
              och de tilltalade befinner sig i måste även nämndemännen i högre
              grad befinna sig i. Jag tror att representativa nämndemän är en
              förutsättning för ett högt förtroende för våra domstolar. Numera
              ska dessutom tyngdpunkten i dömandet ligga i första instans, alltså
              i tingsrätten, och där är lekmannadomarna, nämndemännen, i majoritet.
              Därför blir det extra viktigt att de verkligen är en spegelbild
              av samhället. De får gärna vara pensionärer födda i Sverige men
              inte i lika stor utsträckning som i dag.
            </seg>
            <seg n="8b158ee5">
              Nämndemännen utses av de politiska partierna och får ersättning
              för sitt arbete. Den ersättningen regleras i en förordning från
              1982. Kan ni gissa hur mycket pengar de får för att vara nämndemän
              en hel dag? Jo, hela 300 kr, oavsett hur många mål de avgör. Om
              nämndemannen får ett löneavdrag från arbetsgivaren alla är trots
              allt inte pensionärer ersätts detta av Domstolsverket, och då
              får man ingen ersättning för sitt uppdrag. Det innebär att till
              och med de 300 kronorna dras bort. Det vill vi moderater tillsammans
              med övriga inom alliansen ändra på.
            </seg>
            <seg n="25d2a88f">
              Frågan om nämndemännen har utretts under lång tid. Det fanns
              en kommitté, Nämndemannakommittén, som redan 2002 lade fram sitt
              betänkande. Det var för mer än fyra år sedan! Och då ska man komma
              ihåg att det pågick ett arbete under en viss tid, säkert ett år,
              kanske mer, innan regeringen tillsatte Nämndemannakommittén, som
              sedan arbetade under ett par år. Det har alltså varit en process
              på sex, sju, åtta år vad vet jag. Det kan vara fråga om ännu längre
              tid. Är det rimligt, herr talman, att nämndemännens ersättning
              på 300 kr ska diskuteras under så många år?
            </seg>
            <seg n="58d51a1f">
              Vi moderater menar att det behövs seriösa förändringar och att
              nämndemännens villkor måste förändras, och där är vi överens i
              alliansen. Vi vill också att kostnader för barnomsorg ska kunna
              täckas in, så att även de som är hemmavarande med barn ska kunna
              ta ett uppdrag som nämndeman utan att förlora på det. Men vi vill
              också, som jag sade tidigare, att nämndemännen ska spegla samhället.
              Och vi vill ha den här kvoten, den fria kvoten på 25 %, som en
              enig Nämndemannakommitté föreslog redan för fyra år sedan. Det
              har vi alltså motionerat om.
            </seg>
            <seg n="a04612a0">
              Sedan läste jag till min glädje en debattartikel av Miljöpartiets
              främsta företrädare, Leif Björnlod, i går i Göteborgs-Posten.
              Han skriver just om vikten av den fria kvoten, att inte alla nämndemän
              har partibeteckning. Miljöpartiet har diskuterat en lagrådsremiss
              med regeringen, som det tydligen beslutades om i förra veckan.
              Leif Björnlod skriver så här i den debattartikeln:
            </seg>
            <seg n="c657a717">
              Vi kan inte för vår del uppfatta detta på något annat sätt än
              att socialdemokraterna hellre låter män och kvinnor med gedigen
              bakgrund i det egna partiet (och som är över 66 år) vara nämndemän,
              än att låta ungdomar från förorten, ledaren för idrottsföreningen,
              skolledaren eller imamen från moskén, bli nämndemän.
            </seg>
            <seg n="9c8c8549">
              I och med det inser jag att om Miljöpartiet tar den här frågan
              på det allvar som den förtjänar har det sannolikt blivit en majoritet
              i riksdagen för alliansens reservation nr 47, för den betyder
              just att vi ska införa en fri kvot av nämndemän. Eller är det
              så, Miljöpartiet, att ni hellre är utan kvot för att den inte
              blir exakt lika stor som ni önskar, det vill säga hälften? Väljer
              ni hellre att rösta på er egen reservation? Då får vi ju ingen
              förbättring alls. Min förhoppning är att det blir en majoritet
              och att den fria kvoten kan bli en realitet, men det återstår
              att se.
            </seg>
            <seg n="96e60648">
              Det fanns för övrigt väldigt mycket tänkvärt i den debattartikel
              som Miljöpartiet skrev, så jag vill även uppmana Socialdemokraterna
              att ta del av den. Det finns kloka resonemang som också fäster
              en större tilltro till domstolarnas roll.
            </seg>
            <seg n="f93191b0">
              Det finns i det här betänkandet även en hel del annat som jag
              vill trycka på. Som Johan Pehrson sade tidigare vill vi moderater
              införa en så kallad obligatorisk häktning. Låt mig förklara lite
              grann vad det innebär. Den ska inte gälla för vilka brott som
              helst, utan den ska gälla vid särskilt grova brott. Den kommer
              att få effekt särskilt för kvinnor som utsätts för brott. Jag
              har ett exempel.
            </seg>
            <seg n="71b19455">
              I dag är det i princip obligatoriskt att man häktar en gärningsman
              som är misstänkt för brottet våldtäkt. Det beror på att det är
              ett minimistraff på två år för våldtäkt. Men låt oss säga att
              gärningsmannen inte har hunnit slutföra sitt dåd. Han blir avbruten
              av att det kommer en förbipasserande i parken. Fastän han vill
              genomföra våldtäkten går den inte att genomföra, utan det stannar
              vid ett försök. Då blir gärningsmannen misstänkt för ett försök
              till våldtäkt, och det är inte ett brott som det är obligatorisk
              häktning för. Vi tycker att den här mannen i parken eller i badhuset
              ska häktas. Så är det inte i dag. Vi menar inte att det ska bedömas
              på ett annat sätt när det är ett försök, att den mannen ska kunna
              gå fri när han har varit inne på polisförhör i avvaktan på domstolsförhandling.
            </seg>
            <seg n="e27cf79c">
              Men majoriteten, Socialdemokraterna, tycker att det är bra som
              det är. De menar i betänkandet att den olägenhet det står faktiskt
              så i lagtexten som det blir om gärningsmannen låses in för ett
              försök till exempel till våldtäkt inte står i proportion till
              behovet. Men jag kan lova, herr talman, att den kvinna som blivit
              utsatt för ett våldtäktsförsök kommer att låsa in sig själv om
              hon vet att gärningsmannen är ute.
            </seg>
            <seg n="f9fea6f1">
              Moderaterna tycker alltså att häktning bör bli obligatorisk vid
              försök till brott där straffsatsen är minst två års fängelse.
              Nu hörde jag till min glädje att Folkpartiet också tycker det.
              Det kanske är lite sent påkommet men bättre nu än inte alls.
            </seg>
            <seg n="d2262a4f">
              Avslutningsvis: Vi har 34 reservationer, och vi vill förbättra
              många saker som inte fungerar.
            </seg>
            <seg n="41b9b785">
              Ytterligare en fråga, som kanske inte är lika viktig som det
              här med våldtäkten men som ändå är viktig för den det berör, handlar
              om tillträdesförbudet till affärer. Om en butiksinnehavare i Ica
              griper en person för stöld och det blir handgemäng tycker vi moderater
              att den butiksägaren aldrig ska behöva släppa in den tjuven igen.
              I vart fall ska det kunna vara ett tidsbegränsat förbud. Det är
              inte rimligt att ta större hänsyn till att tjuven vill gå och
              handla öl på Ica och att personalen då ska möta honom där dagen
              efter. Affärsinnehavaren borde få besluta om han vill släppa in
              en tjuv eller en våldsam person i sin butik igen. Det finns många
              frågor där man kan förbättra, och om Socialdemokraterna tar brottsbekämpningen
              på allvar vore väl det här ett bra exempel.
            </seg>
            <seg n="220831e3">
              Det sista jag tänkte ta upp handlar om att alla brott ska utredas
              och lagföras. Det ska utredas även när någon smiter från en restaurangnota
              eller en taxikörning, och det ska lagföras. Så är det inte i dag.
            </seg>
            <seg n="8d9eb0f3">
              Jag tror att jag stannar där så länge.
            </seg>
          </u>
          <note type="speaker" n="fa996229">
            Anf. 103 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-1" n="8ee52143">
            <seg n="1dd9c2e0">
              Herr talman! Jag vill bara försäkra Hillevi Engström om att vår
              syn när det gäller att skydda människor som är utsatta för brott
              är solid. Jag ska erkänna hur det har varit. Det har varit ett
              förbiseende när vi har arbetat med detta.
            </seg>
            <seg n="cee4be58">
              Vi är övertygade, efter internationella jämförelser och diskussioner
              med såväl rättsvårdande myndigheter som ideella brottsofferorganisationer,
              om att detta är ett verksamt institut. Det är ingenting som vi
              har kommit på nu, utan vi tycker att det är bra. Men vi är glada
              åt att Moderata samlingspartiet är så tydligt.
            </seg>
            <seg n="7ee7f3b4">
              Men jag ska också lyfta fram en fråga där jag önskar att Hillevi
              Engström kanske kan vara beredd att göra en liten pudel så här
              i kammaren, det vill säga att man stöder någonting som man efter
              en viss eftertanke tycker är viktigt. Det gäller reglerna för
              den absoluta rättssäkerheten.
            </seg>
            <seg n="43882862">
              Vi vet, du och jag, hur det ser ut i våra domstolar Hillevi Engström
              sitter ju i Domstolsverkets styrelse. Jag tänker på pressen och
              stressen. Jag gissar att Hillevi också får brev från lagmän som
              är oroade över kvaliteten i våra domstolar. Detta kan man se tillsammans
              med informationen om riksåklagarens särskilda grupp för att värna
              rättssäkerheten. Riksåklagaren har ju varit mycket oroad över
              att domarna inte håller hela vägen. Människor är inlåsta för länge.
              Åklagarna är, i motsats till vad vissa försöker hävda, också skyldiga
              att vara objektiva och stå för den rättssäkerhet som framgår av
              rättegångsbalken. Och, som jag sade tidigare, Justitiekanslern
              lyfter ofta fram detta.
            </seg>
            <seg n="74948268">
              Kan inte Moderata samlingspartiet då tänka sig att ett stressat,
              pressat rättsväsende måste få något lättare att göra fel till
              rätt, även om det har gått några år? Är man beredd att se över
              en möjlighet? Vi säger inte exakt hur det ska se ut, men det handlar
              om att förstärka möjligheterna till resning för att garantera
              rättssäkerheten och minska rättsförluster för enskilda och att
              stå på den enskilda individens sida.
            </seg>
          </u>
          <note type="speaker" n="55502690">
            Anf. 104 HILLEVI ENGSTRÖM (m) replik:
          </note>
          <u who="Q772089" xml:id="i-92cb283ee9328a21-1" n="9927025b">
            <seg n="46f38707">
              Herr talman! Det som är roligt i alliansen är att vi har ett
              väldigt bra samarbete. Vi har redan nu arbetat fram konkreta förslag
              som vi är överens om på i princip alla områden inom rättsväsendet.
              Därför är jag inte så orolig för att vi inte ska kunna diskutera
              även den här frågan. Den har inte varit uppe i alliansens arbetsgrupp
              än, men när den kommer upp kommer vi moderater självklart att
              titta ännu närmare på den. Jag delar nämligen uppfattningen att
              en skyldig person hellre får gå fri än att en oskyldig låses in.
              Det är en grundläggande princip i en rättsstat, så jag ser inget
              bekymmer med att vi tittar lite närmare på den frågan. Vi har
              ju också, till skillnad från majoriteten, deklarerat vad vi står
              för i de här frågorna, så att jag är förhoppningsfull. Vi löser
              även detta.
            </seg>
          </u>
          <note type="speaker" n="1d7c1589">
            Anf. 105 PETER ALTHIN (kd):
          </note>
          <note n="e29b49b6">
            Herr talman! Ärade ledamöter, framför allt de närvarande men
            även de frånvarande, och alla åhörare! Jag yrkar bifall till Kristdemokraternas
            reservation nr 26 under punkt 23.
          </note>
          <u who="Q5548100" xml:id="i-87c4fd4886b227b6-0" n="10432c64">
            <seg n="fb8db73d">
              I det här betänkandet behandlas, som vi redan har hört, 134 motionsyrkanden
              avseende en mängd frågor som har bäring på tvångsmedel, bevisning,
              stöd och skydd för vittnen, säkerhet i domstolar, nämndemän, utnämning
              av högre domare med mera.
            </seg>
            <seg n="770f3e2c">
              Det här är oerhört viktiga frågor för samhällets rättssäkerhet,
              samhällets rättstrygghet. Det är därför, tycker jag, besvärande
              att majoriteten i stort sett när det gäller alla dessa frågor
              avslår motionsyrkandena. För oss kristdemokrater är detta viktiga
              frågor, och vi tar dessa förslag på allvar förslag för att uppnå
              ett rättssäkrare samhälle med större förutsebarhet och större
              rättstrygghet.
            </seg>
            <seg n="3b8de838">
              Jag tänker inte, herr talman, gå in på alla våra reservationer
              det kan möjligtvis kännas som en uppmuntran inte bara för talmannen
              utan även för andra men jag ska ta några av punkterna för att
              följa rättskedjan.
            </seg>
            <seg n="fafe9ed4">
              Vi har en reservation, nr 9, om forskning om förundersökningarnas
              kvalitet en oerhört viktig fråga. Varför har förundersökningarna
              så ofta så dålig kvalitet? Bland annat kan det konstateras att
              majoriteten av förundersökningarna läggs ned, och frågan är då
              varför. Vad beror förundersökningarnas bristande kvalitet på egentligen?
              Det vore intressant att veta.
            </seg>
            <seg n="55cc5978">
              Vi har sagt att det är nödvändigt med ytterligare forskning om
              förundersökningarnas kvalitet. Om förundersökningarna håller dålig
              kvalitet finns nämligen en risk att brottsoffrens rättigheter
              åsidosätts. Detta är en viktig rättssäkerhetsfråga. Man kan säga
              att detta är grunden för lagföringen, för med dåliga förundersökningar
              blir det dåliga rättegångar och ett dåligt utslag av förhandlingen.
              Här vill vi lägga kraft på att försöka få ytterligare och bättre
              forskning.
            </seg>
            <seg n="eec428f8">
              Jag fortsätter i rättskedjan, herr talman. När det gäller delgivning
              av åtal tycker vi det är reservation nr 11 för den som vill följa
              med att delgivningssystemet måste ses över. Det är oerhört ofta
              som det fallerar. Man kan hålla sig undan under den tid som krävs
              för att en preskription ska hinna infalla. Sedan spelar det för
              min del inte så stor roll om det är polisen eller kronofogdemyndigheten
              som ska få bättre resurser för att effektivt kunna delge ett åtal.
              Detta är en viktig fråga i rättskedjan för ett rättssäkrare samhälle.
            </seg>
            <seg n="5c3c9e04">
              Om jag fortsätter i rättskedjan kommer jag till själva förhandlingen.
              Det finns nu nya bestämmelser när det gäller bevisning i hovrätten
              som är väldigt såsiga och svåra och få grepp om. Vad menar de?
              Vilka slutsatser ska man dra av dem? Målsättningen är uppenbarligen
              att det ska bli besvärligt att höra om vittnen eller andra bevispersoner.
              Endast då det blir aktuellt att ställa nya frågor ska man kunna
              göra ett omförhör. Det är mycket märkligt. Vem bestämmer om det
              ska ställas nya frågor? Hur kommer det att fungera?
            </seg>
            <seg n="eef7e8a4">
              Jag ifrågasätter starkt om detta är förenligt med Europakommissionens
              artikel 6 om en rättvis rättegång. Ett samhälle där vi upplever
              att rättegångarna inte är rättvisa är ett samhälle som saknar
              rättstrygghet, som saknar den elementära tryggheten i domstolarna.
              För att man ska känna trygghet i förhandlingen är det viktigt,
              menar jag, att jag kan föra fram den bevisning som jag anser är
              nödvändig. Därför har vi i reservation nr 23 föreslagit att den
              regel om bevisning i hovrätten som nu är införd tas bort.
            </seg>
            <seg n="c6532e2a">
              En annan viktig fråga som också har med rättskedjan att göra
              är: Hur ska vi involvera föräldrarna i förhandlingar där ungdomar
              under 18 år antingen står som målsägande, finns med som vittnen
              eller är tilltalade? Hur ska vi engagera föräldrarna? Här ligger
              det till så som möjligen någon känner till; annars kan jag tala
              om det att den målsägande får ersättning när han kommer till förhandlingen.
              Den tilltalades föräldrar kan också få ersättning för kostnaden
              för att inställa sig. Föräldrar till en målsägande och föräldrar
              till vittnen får dock ingen ersättning. Förslaget för att få ett
              rättstryggt samhälle och rättstrygga förhandlingar och för att
              engagera föräldrarna under förhandlingen är alltså att föräldrar
              till barn under 18 år, alldeles oavsett om barnen är tilltalade,
              målsägande eller vittnen, ska få ersättning för sin inställelse
              så att man får med föräldrarna i förhandlingen.
            </seg>
            <seg n="0a752608">
              Här har vi inte kommit särskilt långt. Jag besökte förra året
              Brasilien och såg hur ungdomsdomstolarna fungerade. Där såg man
              med skärpa och med starkt engagemang från domaren i ungdomsdomstolen
              till att föräldrarna var med. När det kom fram till beslut såg
              man också från domstolens sida till att föräldrarna fanns med
              i behandlingen.
            </seg>
            <seg n="3809351f">
              Att se till att föräldrarna finns med är en viktig rättssäkerhetsfråga.
              Jag har varit med om många förhandlingar där föräldrarna inte
              kände till att barnet var vare sig målsägande, tilltalad eller
              vittne. De visste ingenting om detta och fanns inte med förrän
              långt senare.
            </seg>
            <seg n="ec8cbf12">
              En annan del när det gäller rättstryggheten och rättssäkerheten
              är medborgarnas förtroende för domstolarna. Där handlar det inte
              minst, vill jag säga, om utnämningsförfarandet när det gäller
              de högre domarna. Här finns egentligen ingen insyn. Det är ett
              så kallat kallelseförfarande, och när det gäller hur det går till
              är det ganska mörkt. Ska medborgarna tro på att vi har de bästa
              domarna i de högre instanserna måste det vara öppenhet i tillsättandet
              av domarna. Detta har vi också ett förslag på i reservation nr
              41, som vi har tillsammans med alliansbröderna Moderaterna och
              Folkpartiet.
            </seg>
            <seg n="2d0b0e3e">
              Slutligen finns det en reservation, nr 26, om parters och vittnens
              säkerhet. Det är den, herr talman, som jag har yrkat bifall till.
              Där står nämligen hela alliansen med, tillsammans med i varje
              fall än så länge Miljöpartiet. Det är av stor vikt hur det fungerar
              i själva domstolslokalen. Nu byggs det nya domstolar som blir
              bättre än de varit tidigare, men fortfarande finns det väldigt
              många domstolar där vittnen, tilltalade, målsägande, advokater
              och åklagare finns i samma rum. Många målsägande vill inte träffa
              en tilltalad. Många vittnen vill inte träffa motpartens vittnen.
              Man känner osäkerhet och otrygghet. Här menar vi att regeringen
              bör vidta åtgärder för att se till att säkerheten för parter och
              vittnen ökar. Allt detta är en del i hela intresset för ett rättstryggt
              och rättssäkert samhälle.
            </seg>
            <seg n="884b3e7a">
              Dessa processrättsliga frågor är oerhört viktiga för rättssäkerheten,
              för rättstryggheten, för tryggheten för vittnen, för tryggheten
              för parter och för tilltron till domstolarna. Men som jag redan
              har avslöjat, herr talman, nöjer jag mig med att yrka bifall till
              reservation nr 26. Jag står dock bakom alla Kristdemokraternas
              reservationer.
            </seg>
          </u>
          <note type="speaker" n="254eadc8">
            Anf. 106 ROLF OLSSON (v):
          </note>
          <u who="Q6027916" xml:id="i-c2ec0ac4540f3f63-0" n="fa8511c7">
            <seg n="f71c26c1">
              Herr talman! Dagens debatt innefattar många skilda områden inom
              processrätten som har varit föremål för en lång rad motioner väckta
              framför allt under allmänna motionstiden. Jag avser att ta upp
              några sådana områden där Vänsterpartiet har reservationer.
            </seg>
            <seg n="1e8badcc">
              Jag börjar, herr talman, med ett område som återkommer vid väldigt
              många rättspolitiska debatter i dessa dagar, nämligen tvångsmedelsanvändningen
              och de principiella frågorna kring den ökande övervakningen. Det
              går knappt en dag utan att det diskuteras och görs utspel för
              och emot nya former av övervakning och ökad omfattning av redan
              existerande övervakningsformer. Två högaktuella lagförslag som
              Lagrådet uttalat skarp kritik mot är förslagen om buggning respektive
              preventiv tvångsmedelsanvändning. Vi lär snart få anledning att
              återkomma till dessa.
            </seg>
            <seg n="47256bfe">
              Herr talman! I dagens betänkande finns också punkter som knyter
              an till övervakningsfrågorna. Jag tänkte börja med några ord om
              kameraövervakningen. Antalet övervakningskameror i samhället ökar
              stadigt, och användningsområdena ökar likaså. Det finns i många
              fall skäl till kameraövervakning, det vill jag säga, men det finns
              också anledning att då och då ifrågasätta den höga tilltron till
              alla dessa kameror som undergörande trygghetsmedel. Men som sagt:
              Många kameror finns, och det är mycket viktigt att kameraövervakningen
              sköts under kontrollerade former och med restriktivitet.
            </seg>
            <seg n="c78fa58e">
              Det finns anledning att diskutera tillståndsgivningen och tillsynen
              över kameraanvändningen. I dag är det landets länsstyrelser, ett
              drygt 20-tal myndigheter över hela landet, som behandlar och handlägger
              dessa ärenden. Detta innebär en betydande risk för olikartade
              bedömningar över landet, och det är otillfredsställande. Det är
              många människors personliga integritet som står på spel. Det behöver
              tas ett samlat grepp kring dessa frågor.
            </seg>
            <seg n="0e4ff3ca">
              Det får inte spreta alltför mycket över landet. Integriteten
              och rättssäkerheten skulle vinna på att en myndighet handlade
              dessa ärenden, menar vi i Vänsterpartiet. I väldigt många andra
              europeiska länder är det dataskyddsmyndigheterna som sköter tillståndsgivning
              och tillsyn. Vänsterpartiet anser att det i Sverige bör vara Datainspektionen
              som ska handha tillståndsgivning och kontroll av kameror på allmänna
              platser.
            </seg>
            <seg n="1894627a">
              Herr talman! En annan mycket viktig aspekt vid tvångsmedelsanvändning
              är att den som till exempel blivit hemligt avlyssnad i efterhand
              får information om detta. En person som efter avlyssning blir
              åtalad får bevisningen presenterad och kan bemöta den. Vi vet
              dock att ett mycket stort antal personer blir föremål för hemlig
              avlyssning eller hemlig teleövervakning utan att det leder till
              rättsliga åtgärder, och dessa personer förblir ovetande om vad
              de utsatts för. Alltså får de personer som åtalas reda på att
              det skett en avlyssning, men de personer där misstankarna inte
              bekräftats får leva i ovisshet om vad de utsatts för. Det är i
              sanning en paradox.
            </seg>
            <seg n="5a75b406">
              Vi kan i sammanhanget konstatera att Lagrådet i sitt yttrande
              över buggningsremissen är kritisk till att remissen inte innehåller
              skrivningar om rättsmedel i form av till exempel skadeståndsmöjligheter
              för de utsatta. Detta är en principiellt mycket viktig fråga när
              det gäller tvångsmedel.
            </seg>
            <seg n="1b9dad9a">
              Nu är det ju inte säkert att en avlyssningsåtgärd eller liknande
              varit obefogad även om ärendet inte lett till åtal, men en upplysningsplikt
              för rättsväsendet skulle ge den enskilde rätten att få sin sak
              prövad. Det torde vara en åtgärd som skulle gynna rättssäkerheten
              och öka tilltron till rättsväsendet. Det är Vänsterpartiets mening
              att om det vid en prövning visar sig att åtgärden varit obefogad
              ska skadestånd kunna utgå. Detta framgår av reservation 30, som
              jag härmed yrkar bifall till.
            </seg>
            <seg n="5e7f9925">
              Herr talman! Det ska starta ett utredningsarbete kring lagstiftningen
              om barnpornografi, och för Vänsterpartiet är det mycket viktigt
              att på alla sätt stärka barnens ställning som brottsoffer. Därför
              bör dessa barn ges rätt till ekonomisk ersättning och målsägandebiträde.
              För att vidare säkerställa principen att barnets bästa ska stå
              i fokus anser vi att i mål om vårdnad, boende och umgänge det
              bör upprättas särskilda barnprotokoll med motiv kring vad som
              är bäst för barnet, som en bilaga till domen. Det menar vi stärker
              principen om barnets bästa i rättsprövningen, och dessa förslag
              har vi framfört i en av våra reservationer, nämligen reservation
              18, som jag också yrkar bifall till. Min partikamrat Tasso Stafilidis
              kommer att senare utveckla ytterligare talan kring reservationen
              och frågorna om barnens ställning som brottsoffer.
            </seg>
            <seg n="8195cc09">
              Herr talman! Att vittna i en rättegång kan upplevas både svårt
              och skrämmande för många människor. För många vittnen är domstolen
              en ovan miljö, och vittnen kan känna sig starkt ifrågasatta och
              kränkta under de ibland mycket pressande förhandlingarna. För
              många vittnen är vittnesstöd en mycket viktig resurs, och det
              finns starka skäl till att ytterligare stärka en utbyggd och välfungerande
              vittnesstödsverksamhet över landet. Vittnesstödet sker i dag i
              ideell regi, främst genom brottsofferjourerna, och det är Vänsterpartiets
              mening att så bör det fortsätta fungera, men tillräckligt ekonomiskt
              stöd till verksamheten måste säkras framöver.
            </seg>
            <seg n="18c70109">
              Det pågår beredningsarbete, och en proposition är att vänta,
              varför vi avvaktar med yrkanden förutom på en punkt. Frågan om
              huvudmannaskapet anser Vänsterpartiet att riksdagen redan nu bör
              kunna ta ställning till. Brottsofferjourernas Riksförbund bör
              enligt Vänsterpartiets mening vara huvudman för den framtida vittnesstödsverksamheten,
              vilket vi också framför i en reservation.
            </seg>
            <seg n="bdfd2a9f">
              Herr talman! Vänsterpartiet står bakom alla sina reservationer
              men väljer för tids vinnande att yrka bifall endast till reservationerna
              18 och 30.
            </seg>
          </u>
          <note type="speaker" n="6b211d6a">
            Anf. 107 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-2" n="8ee52143">
            <seg n="a8ce3688">
              Herr talman! Jag tycker att det är väldigt bra att höra Rolf
              Olssons engagemang för balansen mellan effektivitet och rättssäkerhet.
              Jag tycker redovisningen över vikten av att vi slår vakt om möjligheten
              till kameraövervakning är bra. Vi vet ju att kameraövervakning
              kan vara effektivt på skolor och i sådana miljöer som badhus,
              tyvärr, eftersom vi vet att brottsligheten på dessa platser har
              ökat lavinartat. Vi pratar om skadegörelse och vi pratar om övergrepp.
              Då är balansen antingen att vi får stänga skolorna och badhusen
              eller att vi får göra någonting annat.
            </seg>
            <seg n="334a1136">
              Alternativet är tyvärr inte alltid att vi kan få fler poliser.
              Trots det arbete som pågår med att utbilda fler poliser, som vi
              är överens om, räcker det inte riktigt i dagens verklighet till
              för att kunna ha poliser på till exempel alla badhus. Då är kameror
              ett verktyg, ett alternativ till att stänga badhusen för att garantera
              människors säkerhet. Så kan man åtminstone försöka förebygga en
              del.
            </seg>
            <seg n="6c006477">
              Rolf Olsson lyfte fram att tvångsmedel är någonting som kan vara
              nödvändigt. Man lyfter också fram vikten av att den som har utsatts
              för tvångsmedel ska kunna få upplysning om detta i efterhand.
              Det bereds faktiskt nu i Justitiedepartementet. Rolf Olsson är
              ju den som ser till att de som bestämmer i Justitiedepartementet
              är just Socialdemokraterna, men när man arbetar med de här frågorna
              vänder Rolf Olssons parti, Vänsterpartiet, regeringen ryggen och
              abdikerar som vice justitieministrar, som jag brukar säga.
            </seg>
            <seg n="bae124f7">
              Jag kan försäkra Rolf Olsson att Folkpartiet gör vad de kan för
              att se till att de tvångsmedel som finns och eventuella nya som
              tillkommer kommer att innefatta en skyldighet att informera i
              efterhand. Det är viktigt att det gäller eventuella nya tvångsmedel
              men också sådana där det sker i efterhand. Men här har Rolf Olsson
              vänt regeringen ryggen. Jag tycker att det är tråkigt.
            </seg>
          </u>
          <note type="speaker" n="18bb26fc">
            Anf. 108 ROLF OLSSON (v) replik:
          </note>
          <u who="Q6027916" xml:id="i-c2ec0ac4540f3f63-1" n="fa8511c7">
            <seg n="b8ae02e1">
              Herr talman! Det vi gör i vår reservation 30, Johan Pehrson,
              är att vi slår fast principen att det måste vara en rimlig linje
              med en upplysningsplikt för rättsväsendet till den enskilde så
              att det här bakvända, tokiga inte får fortsätta vara gällande,
              att de som blir åtalade får reda på tvångsmedlen medan de där
              åtal inte beslutas får leva i ovisshet. Det är en fullkomligt
              orimlig linje.
            </seg>
            <seg n="1b4363bf">
              Det har också Lagrådet konstaterat när det gäller det de har
              granskat, remissen inför buggningen och den preventiva tvångsmedelsanvändningen.
              Det finns ju tunga juridiska instanser som också ser detta orimliga
              och som påpekar det. Vi känner oss i gott sällskap när vi gör
              det. Dessutom har alliansbrodern Johan Linander samma åsikt, vilket
              vi naturligtvis hälsar med stor tillfredsställelse. Vi tycker
              oss ha gott stöd för den principiella linje som vi håller fast
              vid och som vi också reserverar oss för.
            </seg>
            <seg n="3e904c55">
              Jag skulle vilja passa på och fråga, eftersom Johan Pehrson började
              diskutera kameraövervakningen, hur Johan Pehrson ser på tillsyn
              och tillståndsgivning. Vi tycker att det svajar lite när det är
              24 länsstyrelser över landet som ska ha tillsyn över denna viktiga
              integritetsfråga, tillsyn över och tillståndsgivning för kameraövervakning.
              Vore det inte rimligare att vi hade en myndighet som hade en enhetlig
              linje? Vi föreslår ju Datainspektionen. Vad säger Johan om det?
            </seg>
          </u>
          <note type="speaker" n="309986e4">
            Anf. 109 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-3" n="8ee52143">
            <seg n="7a0f4f10">
              Herr talman! Jag börjar i slutet. Det är inte orimligt och den
              frågan bereds. Men jag vill tala om och deklarera att den grundläggande
              tryggheten för medborgarna ligger i att det sker ett ansökningsförfarande
              om man vill sätta upp en kamera för övervakning, sådana som bland
              annat finns här i riksdagen, av rena säkerhetsskäl och att vi
              som medborgare kan få en överblick över detta. Då kan man tänka
              sig att det blir bättre om man samordnar detta. Men då skulle
              samma logik bli att vi ska ha domstolar, men bara en domstol.
              Vi ska se till att vi har poliser, men det ska bara vara en myndighet.
            </seg>
            <seg n="0797a516">
              Jag har inte fått signaler om att länsstyrelserna generellt är
              dåliga på att balansera. Däremot är det klart att tillstånd ibland
              har givits som man har fått bakslag på. Bland annat har det skett
              genom ett viktigt arbete där Justitiekanslern är den som ska balansera
              och vara emot, även om jag ibland tycker att det är väldigt långa
              skott när man ska gå emot på grunder som jag inte tycker riktigt
              håller. Det tycker inte jag. Men frågan bereds, och jag tycker
              att vi ska ta ett grepp om detta. Men då är det Rolf Olssons ansvar
              att se till att man verkligen gör detta på Justitiedepartementet.
              Det är Rolf Olsson som under mandatperioden har haft tjänstemän
              på Justitiedepartementet. Det har inte Folkpartiet haft för att
              kunna påverka utvecklingen. Det ansvaret ligger hos dig.
            </seg>
            <seg n="33df3eb2">
              Jag återkommer till frågan om tvångsmedel och upplysningsplikt.
              Folkpartiets bestämda uppfattning är att det ska bli så. I stället
              för att försöka reservera oss driver vi arbetet att det ska bli
              så i de kontakter vi har med regeringen om nya tvångsmedel. Det
              är självklart att detta kräver förstärkt kontroll och förstärkta
              rättssäkerhetsgarantier. Här vill inte Rolf Olsson vara med, och
              det förvånar mig lite. Jag hoppas att Rolf Olsson och hans parti
              Vänsterpartiet kommer tillbaka och stöder dessa förslag när vi
              förstärker rättssäkerheten i samband med att vi, som jag tror
              och hoppas, får de nya tvångsmedel som svenskt rättsväsende behöver.
            </seg>
          </u>
          <note type="speaker" n="3f3676ba">
            Anf. 110 ROLF OLSSON (v) replik:
          </note>
          <u who="Q6027916" xml:id="i-c2ec0ac4540f3f63-2" n="fa8511c7">
            <seg n="fbb23033">
              Herr talman! Det är naturligtvis positivt att Johan Pehrson också
              pratar om den andra delen av frågorna om tvångsmedel, nämligen
              rättssäkerhets- och integritetsfrågorna. Jag tycker nog att Johan
              Pehrson har uppehållit sig ganska mycket vid införande av nya
              möjligheter till användande av tvångsmedel, till exempel buggning.
            </seg>
            <seg n="6f00cdb9">
              Vi har tryckt på under lång tid att dagens medel är en orimlig
              linje, det vill säga att de som inte går vidare till åtal inte
              får reda på detta. Det påminner alltför mycket om historien bakåt
              där Säkerhetstjänstkommissionen om vi ändå ska dra den parallellen
              kunde konstatera de brister som gällde tiotusentals svenskar som
              svävade i okunnighet om registrering och annat. Den historien
              är alltför trist för att vi ska vilja se den också här. Vi måste
              komma till skott.
            </seg>
            <seg n="86e3e62c">
              Det är glädjande om Johan driver dessa frågor också. Det är inget
              som hindrar Johan och Folkpartiet att ansluta sig till Vänsterpartiets
              reservation. Det är en principiell reservation där man slår fast
              viljan att åstadkomma detta. Det får naturligtvis göras efter
              beredning. Men det är dags att slå fast den principiella inriktningen
              redan nu.
            </seg>
          </u>
          <note type="speaker" n="d7f87069">
            Anf. 111 JOHAN LINANDER (c):
          </note>
          <u who="Q5952656" xml:id="i-8b70c2a9dacb614f-0" n="ea64c5c4">
            <seg n="a600c932">
              Herr talman! I dag debatterar vi ett betänkande som heter Processrättsliga
              frågor . Som flera andra redan har sagt innehåller betänkandet
              mycket, alltifrån hemliga tvångsmedel till nämndemännens ersättningar.
            </seg>
            <seg n="dbcb4ccf">
              Centerpartiet har 21 reservationer och två särskilda yttranden.
              Givetvis står vi bakom samtliga dessa, men vi väljer att yrka
              bifall till enbart reservation 35 under punkt 31 om vittnesersättning.
            </seg>
            <seg n="26531063">
              I de 21 reservationer som vi i Centerpartiet har finns två olika
              linjer. Det kan vid en första anblick verka konstigt att jag står
              här i talarstolen och berättar att vi i Centerpartiet är så otydliga
              att vi har två olika linjer. Men det är just behovet av två olika
              linjer i politiken som jag tänkte prata om i dag. Jag ska förklara
              det.
            </seg>
            <seg n="40b05aff">
              De flesta förslag som tas upp i motionerna det är många motioner
              som behandlas i betänkandet handlar om hur vi ska bli bättre och
              effektivare på att bekämpa den ökande och allt grövre kriminaliteten.
              Det finns förslag om provokation och infiltration. Det finns förslag
              om ökade möjligheter till beslag. Vi har tidigare hört om obligatorisk
              häktning och kronvittnen. Många av förslagen är bra, och vi i
              Centerpartiet står också bakom många av förslagen.
            </seg>
            <seg n="dc5f4c56">
              Samtidigt som vi som lagstiftare ger våra brottsbekämpande myndigheter
              möjligheten att bekämpa brott med ökade medel, bättre verktyg,
              måste vi ha andra ögat på rättssäkerheten och rättstryggheten
              och enskildas möjligheter att få rätt mot samhället. Vi kan inte
              springa i väg mot ökad kontroll, fler tvångsmedel och inskränkningar
              i människors personliga integritet utan att vi samtidigt ökar
              den parlamentariska kontrollen, ökar medborgarnas egna möjligheter
              att kontrollera hur tvångsmedel används mot dem och ökar möjligheterna
              till kompensation när tvångsmedel används på ett felaktigt sätt.
              Det krävs alltså samtidigt arbete i två olika linjer för att vi
              ska kunna behålla förtroendet bland medborgarna, både för brottsbekämpningen
              och för att vi värnar medborgarnas personliga integritet.
            </seg>
            <seg n="d0ab0650">
              Herr talman! Jag tänkte ge några exempel på hur vi i Centerpartiet
              försöker balansera de två linjerna samtidigt.
            </seg>
            <seg n="2f7e0f8b">
              Vi föreslår en tydlig lagreglering för hur polisen ska få använda
              skyddsidentitet vid infiltration, det vill säga det som Johan
              Pehrson har varit inne på tidigare. Det behövs verkligen för att
              kunna bekämpa den grova kriminaliteten. Det behövs effektiva verktyg
              för att polisen ska ha en chans mot de organiserade ligor som
              härjar. Samtidigt säger vi att polisen inte ska ha rätt att begå
              brott i samband med att de har skyddsidentitet. Alla medborgare
              ska vara trygga i att poliser inte begår brott. Skulle en polis
              tvingas till att begå brott under en infiltration ska reglerna
              om nöd och nödvärn gälla i alla fall.
            </seg>
            <seg n="1cf62183">
              Från Centerpartiets sida föreslår vi också att provokation för
              att få fram bevis ska vara tillåtet och tydligt lagreglerat. Däremot
              ska brottsprovokation inte vara tillåtet. Medborgarna ska vara
              trygga i att polisen inte provocerar fram brott. Polisen får gärna
              vara på plats när ett brott begås så att de kan få bevis. Gränsdragningen
              är inte alldeles enkel det ska villigt medges. Men det är viktigt
              både för de poliser som arbetar med provokation och för medborgarna
              att man vet var gränsen går.
            </seg>
            <seg n="650c2b63">
              Vidare tycker vi i Centerpartiet att buggning ska införas i Sverige.
              Vi har väckt motioner om det tidigare. Samtidigt betonar vi starkt
              att det inte får genomföras till vilket pris som helst. Undantag
              måste göras vad gäller till exempel läkarmottagningar, advokatkontor,
              redaktioner. Vi får se när propositionen kommer. Det ska bli intressant
              att se hur väl regeringen har lyssnat på Lagrådets kritik.
            </seg>
            <seg n="bccecc0d">
              Vi kräver också en betydligt bättre parlamentarisk kontroll än
              vad vi har i dag. Det är inte så länge sedan vi debatterade den
              skrivelse om hemliga tvångsmedel som regeringen lägger fram sent
              varje år. Ska vi vara helt ärliga är det omöjligt för oss som
              parlamentariker att säga om de hemliga tvångsmedlen används på
              ett riktigt sätt utifrån den skrivelse vi får. Vi kan inte säga
              något om de fall där de inte har lett till åtal. De tvångsmedlen
              skulle det kanske aldrig ha getts tillåtelse till. Vi måste förbättra
              den parlamentariska kontrollen, och jag hoppas att ett sådant
              förslag kommer.
            </seg>
            <seg n="7b9590a4">
              Som vi tidigare har hört har vi i Centerpartiet också en gemensam
              reservation med Vänsterpartiet. Det händer inte varje dag, men
              i det här fallet känns det bra att fler än vi i Centerpartiet
              har hamnat på samma linje. Det gäller att en person som har blivit
              utsatt för tvångsmedel måste kunna få reda på det i efterhand.
              Precis som Rolf Olsson säger får man veta det om åtal väcks, men
              om åtal inte väcks, det vill säga att det inte har styrkts att
              brott har begåtts eller att den personen har begått brott, sitter
              man där i okunskap. Det är inte en riktig väg att gå. Den utsatta
              måste få veta detta och också få kompensation om det hemliga tvångsmedlet
              använts på ett felaktigt sätt. Det ställer i sig hårdare krav
              på när tvångsmedel ska få användas, om de som använder det vet
              att de enskilda personerna som har blivit utsatta för de hemliga
              tvångsmedlen i efterhand kan kontrollera, gå till domstol och
              kanske få ersättning.
            </seg>
            <seg n="7dee1e72">
              Det skulle vara intressant att höra hur Socialdemokraternas representant
              i debatten, Britta Lejon, motiverar att personer som har blivit
              utsatta för hemliga tvångsmedel inte ska få veta det i efterhand
              inte ens när det inte kan vara till men för utredningen. Vi kan
              leta efter ett svar i betänkandet. Men det finns inte ens det
              minsta spår av svar i betänkandet. Det är märkligt. I betänkandet
              hänvisas till de skadeståndsrättsliga regler som finns. Men hur
              ska man driva en skadeståndsprocess om man inte ens får veta att
              man har varit utsatt för de hemliga tvångsmedlen? Det är absolut
              inte ett svar på frågan. Jag väntar på svar senare när Britta
              Lejon har ordet.
            </seg>
            <seg n="b989f9ef">
              Vi i Centerpartiet har många andra viktiga reservationer. Vi
              har hört andra talare tala om en del av dem tidigare. De handlar
              om målsägandebiträde för efterlevande, skydd för bevispersoner,
              utnämning av högre domare, ersättning till och rekrytering av
              nämndemän och så vidare. Det är viktiga frågor, men jag hinner
              inte säga så mycket mer om dem i dag.
            </seg>
            <seg n="ead4b7d1">
              Till slut vill jag ge uppmaningen till alla: Vi har som lagstiftare
              rätten att ge de brottsbekämpande myndigheterna rätt att vidta
              tvångsåtgärder mot enskilda, men vi har också skyldigheten att
              se till att enskilda människor kan få rätt mot samhället när tvångsmedel
              används på ett felaktigt sätt.
            </seg>
          </u>
          <note type="speaker" n="e576c00e">
            Anf. 112 LEIF BJÖRNLOD (mp):
          </note>
          <u who="Q5578317" xml:id="i-5f174633e32b1506-0" n="d886b326" next="i-d04a46a1ace01c5e-0">
            <seg n="3d74d75a">
              Herr talman! Som flera av de föregående talarna redan har nämnt
              är det en brokig samling motioner vi har haft att ta hand om.
              Vi pratar om väldigt många olika saker, men jag tänker försöka
              hålla mig till de punkter där vi har reservationer.
            </seg>
          </u>
          <note n="6a94e8c2">
            Jag vill i detta sammanhang passa på att yrka bifall till reservationerna
            nr 14, 26 och 48.
          </note>
          <u who="Q5578317" xml:id="i-d04a46a1ace01c5e-0" n="d886b326" prev="i-5f174633e32b1506-0">
            <seg n="176eda12">
              Vi har i en av våra reservationer, som vi har lyft upp vid flera
              tillfällen, tagit upp talerätt för organisationer när det har
              gällt djurfrågor. Det är väldigt viktigt att vi kan ge röst åt
              dem som inte kan föra sin egen talan. Om en åklagare väljer att
              lägga ned ett åtal när det gäller misskötsel av djur eller åtgärder
              som har skadat dem som inte har någon talerätt är det viktigt
              att vi ger vissa organisationer som har specialiserat sig på frågan
              möjlighet till talerätt.
            </seg>
            <seg n="731fcc7d">
              En annan grupp som har svårt att föra sin egen talan är barnen.
              Barnen har behov av att ha ett målsägarbiträde. För att poängtera
              vikten av barnen vill vi införa ett speciellt barnprotokoll, som
              ska kunna bifogas som en bilaga till domen för att på det sättet
              få ökad fokus på barnens situation.
            </seg>
            <seg n="24be7065">
              Vi har tillsammans med den stora borgerliga gruppen en reservation
              som handlar om möjligheter för vittnen och målsägare att vistas
              i samma lokaler som den åtalade utan att behöva trängas i samma
              väntrum, utan att behöva konfronteras, utan att behöva känna rädsla
              och oro inför konfrontationen. Vi tror att när man nu samtidigt
              gör omorganisationer i tingsrättsorganisationen och domstolsväsendet
              kan det vara på sin plats att poängtera den här punkten att det
              ska kunna finnas lokaliteter rent fysiskt så att man kan undvika
              att träffas och att det på det sättet skapas rädsla, vilket kan
              påverka vad man vågar säga och inte vågar säga i rättegången.
            </seg>
            <seg n="71fe775a">
              Sedan kommer jag in på den punkt som Johan Linander och Rolf
              Olsson har lyckats enas om. I det här fallet tycker jag att det
              är en mycket viktig fråga. Människor som har utsatts för undersökningar
              och hemliga tvångsmedel och inte fått reda på det kan få reda
              på det senare på omvägar. När polisen har frågat och hört sig
              för angående en person kan det få konsekvenser för denna persons
              anställning, med ryktesspridning eller liknande, och det kan betyda
              att han får en förändrad situation i sitt privatliv eller i sitt
              yrkesliv. Det kan innebära en kränkning. I början kanske han inte
              alls förstår varför, och sedan får han långt efteråt höra att
              polisen varit där och frågat om honom. Den människan skulle kunna
              få en upprättelse, kunna räta på ryggen och sluta fundera genom
              att få ett klart besked från polisen om vilka undersökningar man
              har gjort och på vilket sätt man har genomfört dem, så att det
              finns en möjlighet att rätta till det som kan ha gått snett.
            </seg>
            <seg n="cbaa6457">
              Vi överväger att ge vårt stöd till den reservationen.
            </seg>
            <seg n="9c5ba11e">
              Det finns en annan fråga som vi har diskuterat väldigt länge
              och som vi känner är viktig. Det gäller nämndemännen. Ersättningen
              till nämndemännen har inte förändrats sedan 1982, som jag tror
              att Hillevi Engström sade. Jag vet att det är länge sedan, och
              här behöver åtgärder vidtas.
            </seg>
            <seg n="ea66bf56">
              Jag vet att det finns ett löfte om att det nu till våren ska
              komma en proposition från regeringen. Det vet jag väldigt väl
              eftersom vi har diskuterat den senast i dag under vissa överläggningar.
              Jag tycker att det är tidigt i det här fallet har regeringen faktiskt
              överraskat mig. Våren dröjer, men propositionen är på gång, och
              det känns glädjande. Jag ser med viss förtröstan fram mot det
              förslag som ska komma.
            </seg>
            <seg n="50688f1a">
              När det sedan gäller rekryteringen av nämndemän tror jag inte
              att det är fel att nämndemännen ibland är över 60 år. Jag tror
              att det kan vara en klokhet i att ha även äldre människor, med
              en annan bakgrund, med i nämnden.
            </seg>
            <seg n="6a222085">
              Jag tror också att det är viktigt att nämndemannakåren avspeglar
              samhället i sig, för att skapa en större legitimitet och skapa
              ett större förtroende för sin verksamhet gentemot andra grupper.
              Jag tror att det är viktigt att idrottsföreningarnas förtroendevalda
              har möjlighet att delta som nämndemän i rättegångar. Det är också
              viktigt att andra sammanslutningar har möjlighet att utse sina
              representanter. Det skapar ett förtroende när man känner en person
              och vet att det är en sjyst person, och man känner trygghet.
            </seg>
            <seg n="1df9e120">
              Vi kommer från Miljöpartiet att göra detta rent praktiskt. När
              det gäller de nämndemannastolar som vi får till vårt förfogande
              att tillsätta har vi uppmanat våra partikamrater att aktivt gå
              ut i samhället och leta för att hitta människor som har möjlighet
              att företräda allmänheten på de här viktiga punkterna.
            </seg>
            <seg n="6983a2a6">
              Jag gör den noteringen att det är roligt att höra Johan Pehrson
              nämna så mycket om rättssäkerheten. Det är en framgång. Det känns
              värdefullt. Det som jag annars har uppfattat hos Folkpartiet är
              mest krav på ökad repressiv lagstiftning, ökad kontroll, mer poliser
              och längre straff. Jag blev inte förvånad när jag hörde Johan
              Pehrson föreslå en polis i varje badhus, men jag tycker att det
              verkar vara en överloppsgärning.
            </seg>
          </u>
          <note type="speaker" n="da3d68e7">
            Anf. 113 HILLEVI ENGSTRÖM (m) replik:
          </note>
          <u who="Q772089" xml:id="i-92cb283ee9328a21-2" n="9927025b">
            <seg n="b8fe9703">
              Herr talman! Det är bra att Leif Björnlod har ändrat sig sedan
              debattartikeln i måndags och gärna ser att personer kan vara över
              60 år. Det gör jag också pensionärer är välkomna. Men i måndags
              skrev du att Socialdemokraterna vill hellre ha nämndemän som sover
              sig igenom rättegångar än personer med nya visioner, fräscha idéer
              och som verkligen representerar befolkningen. Svagt! Men man kan
              alltid ändra sig, och det är bra.
            </seg>
            <seg n="933408e0">
              Däremot begriper inte jag hur Miljöpartiet kan avstå från att
              stödja alliansens krav på den fria kvoten på 20 %, som vi kommer
              att votera om här i riksdagen alldeles strax. Det måste ju vara
              bättre att ha en fri kvot på 20 % än ingen kvot alls. Miljöpartiet
              vill nu att hälften av alla nämndemän ska utses utan partibok,
              och man har även andra krav. Man går ganska långt när man tycker
              att nämndemännen inte behöver vara svenska medborgare och så vidare.
              Det håller inte jag med om. Borde det inte vara bättre med en
              fri kvot på 20 % än, som i dag, att det bara är partiboken som
              räknas?
            </seg>
          </u>
          <note type="speaker" n="0cebe209">
            Anf. 114 LEIF BJÖRNLOD (mp) replik:
          </note>
          <u who="Q5578317" xml:id="i-fe33b22b02ad7e1c-0" n="d886b326">
            <seg n="f55a6170">
              Herr talman! Jag kan bara påstå att det finns ganska vakna pensionärer
              också, som håller sig vakna hela rättegången. Det finns sådana
              exemplar också, även om de än så länge inte är legio. Men de finns,
              och de ska också få vara med. Det är viktigt.
            </seg>
            <seg n="db3a1213">
              20 % eller 50 %? Svenskt medborgarskap eller icke svenskt medborgarskap?
              Jag tycker att det här är viktiga frågor, och jag tror att vi
              kommer att fortsätta att diskutera de sakerna. För närvarande
              ser jag inte att det skulle vara tillräckligt att stödja den borgerliga
              reservationen på den punkten. Jag medger givetvis att 20 % är
              klart bättre än 0 %. Det är riktigt. Men jag tror också att den
              väg som vi försöker vandra nu, genom att aktivt gå ut och erbjuda
              hälften av våra partibundna nämndemannaplatser till andra organisationer,
              som vi naturligtvis genom partiet kommer att föreslå till kommunfullmäktige,
              kommer att leda till någonting. Det borde stå fritt även för det
              moderata partiet att lämna sådana förslag på nämndemän.
            </seg>
          </u>
          <note type="speaker" n="9550e53c">
            Anf. 115 HILLEVI ENGSTRÖM (m) replik:
          </note>
          <u who="Q772089" xml:id="i-92cb283ee9328a21-3" n="9927025b">
            <seg n="29408388">
              Herr talman! Vi vill inte ha någon partipolitisk koppling till
              de 20 procenten. Vi vill inte att det ska vara Miljöpartiet, Vänsterpartiet
              eller Moderaterna som föreslår. Vi vill att det ska kunna vara
              en fri nominering från allmänheten på samma sätt som den eniga
              Nämndemannakommittén föreslog 2002. Man ska inte behöva vända
              sig till ett parti. Man kanske har, som du själv skriver om, en
              idrottsledare, en skolledare, någon i kyrkan eller i moskén. Det
              är på det viset vi ska få in mångfalden i dömandet i domstolarna.
            </seg>
            <seg n="eac5ecb3">
              Jag tycker att det som ni föreslår är ett slag i luften. Det
              är inte det som det handlar om. Ska man anmäla sig hos Miljöpartiet,
              eller ska ni söka upp personer? Då är det väl antagligen sådana
              som sympatiserar med er, för de kommer ju ändå att bli föreslagna
              i Miljöpartiets namn. Där har väl inte reglerna ändrats än. Jag
              tycker att det skulle vara väldigt sjyst om Miljöpartiet gick
              ett steg framåt, röstade för den fria kvoten på 20 % och sade:
              Vi når inte riktigt ända fram. Vi vill ha en kompromiss som ändå
              leder till ett bättre resultat och en större mångfald bland nämndemännen.
            </seg>
            <seg n="834daeef">
              Jag begriper inte. Det som Leif Björnlod skriver om i debattartikeln
              är inte riktigt trovärdigt. Folk kan ju förledas att tro att Miljöpartiet
              verkligen står för en fri kvot. I själva verket gör ni inte det
              i praktiken.
            </seg>
          </u>
          <note type="speaker" n="22e49a9a">
            Anf. 116 LEIF BJÖRNLOD (mp) replik:
          </note>
          <u who="Q5578317" xml:id="i-fe33b22b02ad7e1c-1" n="d886b326">
            <seg n="fbc45738">
              Herr talman! Nu är situationen så att det faktiskt är kommunfullmäktige
              som utser nämndemännen på förslag från de olika politiska partierna.
              Vi som parti har infört en stor öppning för väldigt många människor
              över hela landet genom att vi har fått igenom medborgarförslag
              till exempel där människor som är partiobundna har möjligheter
              att komma med förslag. Vi kommer att uppmana människor och grupper
              att lämna förslag, men det måste faktiskt som lagen ser ut i dag
              vara valda fullmäktigeledamöter som lägger fram förslaget. Där
              är vi rent praktiskt i dag. Vi kanske kan ändra på detta längre
              fram, men det här är den väg som vi har sett vara praktiskt genomförbar.
            </seg>
          </u>
          <note type="speaker" n="695ddac3">
            Anf. 117 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-4" n="8ee52143">
            <seg n="38f45207">
              Herr talman! Folkpartiet pratar ofta om behovet av fler poliser,
              lokalt närvarande. De kan vara ridande, de kan vara gående, men,
              herr talman, vi har ännu inte gått så långt att vi har föreslagit
              en simmande polis. Men det kanske återstår. Min tolkning var den
              att vi inte kan ha poliser på alla badhus. De ska dock komma när
              det har begåtts brott. Det är jag väldigt noga med.
            </seg>
            <seg n="dc6bbe11">
              Leif Björnlod driver en linje här som i en del tydligt går ut
              på att man ska stärka rättstryggheten och rättssäkerheten för
              djur. Det tycker jag är bra. Driv på det! Vi ska ha en skarp djurskyddslagstiftning
              och se till att människor inte plågar andra levande varelser.
            </seg>
            <seg n="48633ca6">
              Däremot har vi problem, som jag ser det, till och från med att
              människor kommer i kläm i vårt rättssystem. Jag skulle vilja höra
              vad Leif Björnlod har för syn på reglerna för möjligheterna att
              göra det som var fel rätt trots att en dom vunnit laga kraft.
              Det handlar om att man får rätten att gå till Högsta domstolen
              och säga att det har visat sig att domskälen till exempel varit
              helt konstiga och har fått effekter för mig i mitt liv på andra
              håll, eller om man har befunnits skyldig på grunder som inte är
              korrekta och inte håller för de beviskrav som vi ska ställa. De
              ska ju vara hårda som bekant. Jag skulle vilja höra om Leif Björnlod
              inte kan ompröva sin inställning att inte vilja utöka möjligheten
              att kunna få resning i Högsta domstolen för att göra fel rätt
              för att skydda mänskliga intressen också.
            </seg>
            <seg n="2d53ef4b">
              Det finns en reservation från Miljöpartiet om utnämning av högre
              domare. Om man jämför med alliansens förslag om att ännu mer manifestera
              domstolsväsendets oberoende och en öppenhet i hur man utser domarna
              känns det som om vi ligger ganska nära varandra. Kan inte Miljöpartiet
              tänka sig att vi får lite förändring i Sverige vi stärker oberoendet,
              ökar rättssäkerheten och tar bort all misstro som finns så människor
              ska kunna tro att domare tillsätts på någon annan grund och stödja
              alliansens reservation?
            </seg>
          </u>
          <note type="speaker" n="f3e75b83">
            Anf. 118 LEIF BJÖRNLOD (mp) replik:
          </note>
          <u who="Q5578317" xml:id="i-fe33b22b02ad7e1c-2" n="d886b326">
            <seg n="f87f6802">
              Herr talman! Johan Pehrson, det var ganska mycket. Jag pratade
              inte heller om simmande poliser, men jag tyckte att polisfrågan
              flöt runt lite väl mycket. Jag har lite lätt att höra fel. Jag
              uppfattade nämligen Johan Pehrsons önskan som att få en polis
              till varje badhus. Det kanske var en liten missuppfattning från
              min sida.
            </seg>
            <seg n="0976e69f">
              När det gäller resningsmöjligheten har vi för närvarande resningsmöjligheter,
              trots allt, i en hel del fall. Vi har sett en stor mängd exempel
              på precis den typ av fall som du refererar till, människor som
              har blivit oskyldigt dömda och som har fått resning, och dessutom
              skadestånd. Det är alldeles utmärkt att den vägen finns, och den
              vägen ska fortsätta att finnas. Hur det ser ut i framtiden kan
              jag inte svara på riktigt ännu. Men vi har ju skrivit en motion
              om detta. Vi har en reservation på den här punkten också. Så vi
              får prata vidare om den saken.
            </seg>
            <seg n="eb023f03">
              När det gäller utnämningen av högre domare har vi också en reservation.
              Vi tycker att det finns skäl att beakta det längre fram, men det
              sker en översyn på många andra områden inom rättsväsendet som
              gör att vi nu ska skynda långsamt och inte störa alltför mycket
              i de verksamheter som finns. Jag tror att det finns skäl att återkomma
              även till den frågan. Ja.
            </seg>
          </u>
          <note type="speaker" n="c1a0ff80">
            Anf. 119 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-5" n="8ee52143">
            <seg n="ec0bc9e5">
              Herr talman! Det handlar om reglerna för att kunna göra det som
              trots allt har blivit fel rätt. Risken finns ju med den situation
              som råder vid våra domstolar. Jag förutsätter att Leif Björnlod
              har mycket kontakt med våra domstolar så han får höra hur situationen
              ser ut. Det är ändå Leif Björnlod som nu ska förhandla fram en
              vårbudget och ta ett grepp om det som vi är ansvariga för, alltså
              rättsstaten Sverige. Då hävdar jag och det är inget särintresse
              för att jag har förmånen att få arbeta i justitieutskottet att
              domstolarna har en absolut särställning bland myndigheter i vårt
              samhälle. Om man är överens om det måste man ta den situation
              på allvar som de befinner sig i.
            </seg>
            <seg n="26528075">
              Jag tycker att man ska se till att de får drägliga möjligheter
              att kunna arbeta och att vi kapar köerna till domstolarna. Det
              är en riktig rättssäkerhetsfråga. Vi kan inte ha processer som
              tar så lång tid. Risken blir att människor döms fel. Vittnen kommer
              inte ihåg rätt. Människor döms inte alls för vittnen har glömt,
              och de som har begått brott blir frikända på felaktiga grunder.
              Det är den ena vägen. Där tycker jag att Miljöpartiet måste lägga
              ned mer kraft om man anser att Domstolsverket till och med är
              viktigare än andra myndigheter.
            </seg>
            <seg n="ac6ca5f0">
              Man måste också gå vidare med själva regelverket och göra det
              lite lättare att i efterhand läka det som har blivit fel. Vi vet
              att den situationen finns. Jag tror att det är bättre att ta upp
              några fall för mycket i Högsta domstolen i efterhand än att ta
              upp några för få. Människor får ju ingen annan möjlighet att göra
              det rätt. Man kan få hela sitt liv ödelagt av detta. Det är ett
              pris som vi måste minimera. Vi vet att situationen i dag är sådan
              att det är svårt att göra det. Kraven är enormt höga för att man
              ska få möjlighet till rättelse. Jag ger mig inte där. Jag tycker
              att Miljöpartiet annars talar så väl om rättssäkerhet. Man deklarerar
              detta, men när det kommer till kritan står man fast i Justitiedepartementet
              och det samarbete man har, där Leif Björnlod har ett stort inflytande
              som lagstiftare. Ni har också tjänstemän i Justitiedepartementet
              och Regeringskansliet där jag inte tycker att ni gör något avtryck.
              Ni pratar mycket, men det känns som läpparnas bekännelse.
            </seg>
          </u>
          <note type="speaker" n="cf43151a">
            Anf. 120 LEIF BJÖRNLOD (mp) replik:
          </note>
          <u who="Q5578317" xml:id="i-fe33b22b02ad7e1c-3" n="d886b326">
            <seg n="3266bebc">
              Herr talman! Nej, det är inte en läpparnas bekännelse. Det är
              något som vi målmedvetet arbetar för. Men vi har också realiteter
              att ta hand om. Du nämnde själv hur ansträngt domstolsväsendet
              är. Vi försöker åstadkomma lättnader även på andra områden för
              att på det sättet skapa utrymme för att kunna klara av än mer
              fall. Vi har, vill jag minnas, någonting som handlar om förenklad
              bot och andra faktorer som vi kan ta tag i som ger utrymme för
              att just kunna ta hand om den stora mängd fall som finns.
            </seg>
            <seg n="8434c310">
              Vi har dessvärre också en ekonomisk realitet. Det kräver överväganden.
              Jag kan säga att de övervägandena pågår, men det kommer givetvis
              att ta sin tid.
            </seg>
          </u>
          <note type="speaker" n="ee7493a2">
            Anf. 121 BRITTA LEJON (s):
          </note>
          <u who="Q4961658" xml:id="i-f530789963718b3d-3" n="e17d7a55">
            <seg n="f464db4a">
              Herr talman! I justitieutskottets betänkande 11 om processrätt
              behandlas ett mycket stort antal motioner som flera av de tidigare
              talarna redan varit inne på. Gemensamt för dem alla är att de
              berör något så viktigt som förutsättningarna för rättssäkerhet
              i Sverige. Rättssäkerhet och ett effektivt domstolsväsende är
              grundläggande i varje demokratiskt och rättssäkert samhälle. Att
              skapa de bästa förutsättningarna för ett rättssamhälle måste vara
              något av det allra viktigaste som landets förtroendevalda kan
              ägna sig åt. Jag tror att det är i det perspektivet man ska se
              det stora antalet motioner i detta ärende.
            </seg>
            <seg n="1b1f340d">
              Det är också oerhört angeläget att vi som folkvalda inser att
              rättssäkerhet kräver ständig omvårdnad och ständig utveckling.
              Världen och Sverige förändras. Ny teknik skapar nya möjligheter
              men också nya problem. Brottsligheten tar sig nya uttryck och
              ställer rättssamhället inför nya krav. Likaså förändras människors
              värderingar, förväntningar och också förutsättningar.
            </seg>
            <seg n="1140b937">
              Ska allmänhetens tilltro till rättsväsendet upprätthållas måste
              vi se till att vi skapar de allra bästa förutsättningarna för
              rättssäkerheten i Sverige.
            </seg>
            <seg n="2a561935">
              Många av inläggen tidigare i debatten vittnar om en omvårdnad,
              en omsorg, om rättssamhällets utveckling liksom många av motionerna
              gör. Regeringen tillsammans med samarbetspartierna, Vänsterpartiet
              och Miljöpartiet, har under de senaste åren ökat anslagen till
              rättsväsendet men också på andra sätt moderniserat och gett nya
              förutsättningar för ett effektivt och rättssäkert samhälle. Det
              kommer vi att fortsätta att göra också under de kommande åren
              det vill säga om vi av folket får förutsättningar att göra det.
            </seg>
            <seg n="13a3cb32">
              Att vi avstyrker alla motionerna betyder inte att vi tycker att
              motionerna är uppåt väggarna eller felaktiga. Många av motionerna
              handlar om sådant som vi från majoriteten håller med om. Men i
              många fall kan det också vara så att där påtalas faktorer eller
              behov som vi redan har identifierat som viktiga och för vilka
              vi redan har satt i gång ett arbete för att skapa nya förutsättningar.
            </seg>
            <seg n="5d469755">
              Anledningen till att vi avstyrker många av de vettiga och kloka
              motionerna är alltså inte ren släpphänthet, utan många gånger
              gäller det saker som redan är på gång.
            </seg>
            <seg n="2cc3944d">
              Jag tänker inte bli mångordigare än så här. Det finns väldigt
              många aspekter att dryfta i det här ärendet. Jag förutsätter att
              det blir repliker som berör de viktigaste frågeställningarna.
            </seg>
            <seg n="ea065188">
              Helt kort vill jag bara slutligen yrka bifall till utskottets
              förslag i betänkandet och avslag på reservationerna.
            </seg>
          </u>
          <note type="speaker" n="2d2d2860">
            Anf. 122 HILLEVI ENGSTRÖM (m) replik:
          </note>
          <u who="Q772089" xml:id="i-92cb283ee9328a21-4" n="9927025b">
            <seg n="df1d8fd0">
              Herr talman! Jag lugnade mina kolleger med att säga att de måste
              ha läst fel i handlingarna när det står att Britta Lejon begärt
              endast två minuters talartid. Jag sade att det säkert är felskrivet,
              att det säkert ska stå tolv minuter. Men det visar sig nu att
              det blev ganska precis två minuter. Kanske är det den tid som
              ärendet ansågs förtjäna.
            </seg>
            <seg n="3bda1df2">
              Många gånger hukar Socialdemokraterna och majoriteten i utskottet
              bakom formuleringar om att beredning pågår, att utredningar pågår,
              att man analyserar och att det sker mycket i Regeringskansliet
              så man vill vänta och se vad regeringen skriver fram.
            </seg>
            <seg n="b88208ad">
              I den fråga som jag tänkte ta upp har man inte sagt att det pågår
              ett arbete. I själva verket är man nöjd med sakernas tillstånd.
              Det gäller Moderaternas förslag om så kallad obligatorisk häktning
              för dem som är misstänkta för försök till brott som ger minst
              två års fängelse som minimistraff.
            </seg>
            <seg n="fa29718e">
              Jag vill ställa en fråga till Britta Lejon och ta ett exempel,
              precis som jag gjorde i debatten tidigare här. Det gäller försök
              till våldtäkt, ett brott som har ökat oroväckande mycket i det
              län som vi båda kommer från. Antalet våldtäkter har ökat med mer
              än 30 %. Det finns olika förklaringar till det.
            </seg>
            <seg n="a6afc1d5">
              Vi läser om barn som blir våldtagna i simhus och om att det finns
              en stor oro för detta. Tänk om min dotter går hem från pendeltåget
              och en person hoppar fram ur en buske vilket Gud må förbjuda och
              försöker förgripa sig på henne men som av en slump blir avbruten
              därför att en person med civilkurage kommer och rycker in. Mannen
              blir gripen av polisen men blir sedan bara misstänkt för försök
              till våldtäkt och ska inte häktas. Tycker Socialdemokraterna verkligen
              att det är till fyllest att häktning inte ska vara obligatoriskt
              även vid försök till brott för vilket minimistraffet är två års
              fängelse på straffskalan?
            </seg>
          </u>
          <note type="speaker" n="9b0db97a">
            Anf. 123 BRITTA LEJON (s) replik:
          </note>
          <u who="Q4961658" xml:id="i-f530789963718b3d-4" n="e17d7a55">
            <seg n="fadbb3e0">
              Herr talman! Vi tycker att de regler som finns i dag för att
              hålla personer häktade är väldigt väl avvägda. Som Hillevi Engström
              mycket väl vet finns det alltid olika aspekter som man måste väga
              mot varandra alltså goda förutsättningar för polis och åklagare
              att utreda brott och att på ett framgångsrikt sätt ta dem till
              avgörande i domstol. Då måste man naturligtvis också kunna hålla
              personer inlåsta under den tid som utredning behöver göras. Gentemot
              behovet av att effektivt kunna utreda brott finns det i ett rättssamhälle
              naturligtvis också ett behov av att kunna garantera att inte större
              ingripanden görs i människors liv än som är nödvändigt för att
              kunna garantera en effektiv och rättssäker hantering av brott
              som begåtts.
            </seg>
            <seg n="33cb8faf">
              Nu väljer Hillevi Engström att ta ett mycket aktuellt och väldigt
              förfärande exempel. Men när lagstiftningen utformas går det inte
              att ta ett enstaka exempel som utgångspunkt för en lagstiftning
              som ska kunna täcka in alla tänkbara fall.
            </seg>
            <seg n="09d92468">
              Vi menar att nuvarande utformning av lagstiftningen man försöker
              där väga de här storheterna mot varandra är väl avvägd. Det finns
              faktiskt också, som jag tror att Hillevi Engström känner till,
              möjligheter att häkta även dem som begått försök till brott.
            </seg>
          </u>
          <note type="speaker" n="528951f7">
            Anf. 124 HILLEVI ENGSTRÖM (m) replik:
          </note>
          <u who="Q772089" xml:id="i-92cb283ee9328a21-5" n="9927025b">
            <seg n="e2c2234f">
              Herr talman! Det är bra att vi fått besked från Socialdemokraterna.
              Man är alltså nöjd med den ordning som finns. Man tycker att ett
              ingripande i en människas liv det kan gälla en våldtäktsman till
              exempel är någonting som man ska vara mer försiktig med än att,
              som i det här fallet, sätta brottsoffret den som blir utsatt för
              det grova brottet i centrum.
            </seg>
            <seg n="8ff5e442">
              Det där kan inte accepteras. Det kan inte vara vad allmänheten
              förväntar sig. Om det är Socialdemokraternas politik att en person
              som är dömd för försök till ett så pass allvarligt brott att det
              ger minst två års fängelse på straffskalan ska kunna gå hem efter
              polisförhör i avvaktan på en rättegång som kanske kommer ett halvår
              eller ett år senare och vara ute i samhället blir man närmast
              skrämd. Konsekvensen blir ju att det brottsoffer som varit utsatt
              för ett så grovt brott som till exempel försök till våldtäkt riskerar
              att möta gärningsmannen. Dagligen sker faktiskt sådana möten i
              ett litet samhälle. Man möter den person som försökt våldta en
              när man går och handlar. Och när man sitter på bussen finns personen
              där, för han är utsläppt i avvaktan på en rättegång som kanske
              kommer så långt framåt som ett år. Jag tycker att detta är helt
              orimligt.
            </seg>
            <seg n="b49f4998">
              Samtidigt är det väl bra att vi får ett klart besked: Det är
              gärningsmannens olägenhet som är mest prioriterad, inte omsorgen
              om brottsoffret.
            </seg>
            <seg n="7e88f566">
              När det gäller vissa brott, exempelvis våldtäkter, vet vi att
              risken är stor att gärningsmannen återfaller i brott. Har han
              inte gjort det tidigare finns risken att han inte blir häktad.
              Är det fråga om en notorisk våldtäktsman kan vederbörande häktas;
              där håller jag med Britta Lejon. Men vi vill ha obligatorisk häktning
              som en markering av att samhället inte kan tolerera att personer
              som har begått så här allvarliga brott är fria i avvaktan på rättegång.
            </seg>
          </u>
          <note type="speaker" n="4c0e81f0">
            Anf. 125 BRITTA LEJON (s) replik:
          </note>
          <u who="Q4961658" xml:id="i-f530789963718b3d-5" n="e17d7a55">
            <seg n="50379d4f">
              Herr talman! Jag måste säga att Hillevi Engström gör mig lite
              förvånad. Jag tycker att tolkningen av vad jag nyss sade är något
              svepande och inte riktigt i överensstämmelse med vad jag faktiskt
              försökte framföra. Dock kan det mycket väl bero på min bristande
              förmåga att vara pedagogisk.
            </seg>
            <seg n="7675ab29">
              Självfallet sätter vi inte gärningsmännens intressen före brottsoffren.
              Vad jag säger är bara att ska man ha en lagstiftning går det inte
              att utgå från enstaka fall och försöka göra en lagstiftning som
              passar alla andra tänkbara fall.
            </seg>
            <seg n="9510bf22">
              Hillevi Engström använder ett mycket obehagligt fall som vi båda
              känner till och använder sig av ordet gärningsman. När vi utformar
              lagstiftning har vi också att minnas att ingen är dömd förrän
              vederbörande faktiskt är dömd. Vi kan alltså inte enbart utifrån
              enstaka fall som förekommit utforma en lagstiftning som riskerar
              att tippa över ända, utan vi måste upprätthålla balansen mellan
              att värna brottsoffren och ge polis och åklagare goda möjligheter
              att utreda brott samt att upprätthålla vår grundlags intentioner
              om människors frihet och rätt till sin integritet.
            </seg>
          </u>
          <note type="speaker" n="166e4d79">
            Anf. 126 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-6" n="8ee52143">
            <seg n="ac897779">
              Herr talman! Britta Lejon använde relativt kort tid för att diskutera
              de här rätt viktiga frågorna. Det finns saker som vi med lagstiftning
              direkt kan göra för att bättre balansera rättssäkerheten å ena
              sidan och rättstryggheten å den andra så att vi kan nå det högsta
              ideal en rättsstat kan önska, men det kommer aldrig att bli färdigt,
              för samhället utvecklas hela tiden. Det finns många sakfrågor
              som jag vill lyfta fram, men jag vill också ta tillfället i akt
              och markera att detta inte är någonting som sker beroende på vilken
              lagstiftning vi har. Det handlar rätt mycket också om hur Britta
              Lejon gör, för Britta Lejon är folkvald, precis som vi andra här
              inne. Det är ingen annan i Sverige som har och kan ta ansvar för
              vår rättssäkerhet och rättstrygghet. Det är bara du och jag, Britta
              Lejon. Det vilar på våra axlar allena.
            </seg>
            <seg n="1d8ec9bd">
              Då måste man fundera på, förutom regelverk, vilka resurser vi
              stoppar in. Hur finansierar vi utbildningen i domstolar? Är det
              tillräckligt? Hur ser vi till att vi minskar balanserna för att
              få rimliga tider i våra domstolar? Tänk om vi hade samma köer
              till andra myndigheter, till exempel för att behandla utbetalning
              av sjukförsäkring eller föräldrapenning eller vad det nu kan vara.
              Det kan vara tre års väntetid. Det skulle ingen acceptera. Men
              när det gäller domstolarna, vårt centralaste myndighetsorgan i
              rättsstaten, är det någonting annat. Jag blir förvånad över det.
            </seg>
            <seg n="6db28d0e">
              Jag undrar hur Britta Lejon ser på att kunna öka och värna resurserna.
              Jag kräver inga löften om anslagsökningar; det är fel tillfälle.
              Ser Britta Lejon möjligheter att inte bara prata om tandvårdsreformer
              för 1,9 miljarder för att det är valrörelse och sedan kanske säga
              nej till 75 miljoner till domstolarna, som är centrum för rättvisa
              i landet?
            </seg>
          </u>
          <note type="speaker" n="2f0c50f8">
            Anf. 127 BRITTA LEJON (s) replik:
          </note>
          <u who="Q4961658" xml:id="i-f530789963718b3d-6" n="e17d7a55">
            <seg n="d9456524">
              Herr talman! Låt mig inledningsvis kommentera det här med tiden,
              som Hillevi också var inne på. Det är enbart av det skälet att
              det egentligen var en annan av våra kamrater i utskottet som skulle
              ha haft den här debatten. Relativt sent fick jag hoppa in i stället
              för honom och hann inte förbereda något anförande. Jag vet att
              ni är frågvisa och tänkte att vi hinner med ett antal repliker,
              och så blir tiden lite längre i alla fall.
            </seg>
            <seg n="a49255cc">
              Johan Pehrson tar upp att rättssäkerheten vilar på våra axlar,
              och det är sant. Gudskelov finns det ett antal individer ute i
              bland annat domstolsväsendet som också ser till att göra det absolut
              bästa utifrån de förutsättningar de får. Det var väl ungefär där
              som Johan Pehrsons frågeställning kom, som handlar om vilka ekonomiska
              förutsättningar vi i majoriteten ger till våra domstolar, om de
              räcker och så vidare.
            </seg>
            <seg n="d5ad1fc4">
              Det kan man alltid diskutera. När man tittar på resultatet av
              domstolarnas verksamhet kan man konstatera att det finns mycket
              som kan förbättras. Det ska i ärlighetens namn sägas. Visst är
              det så att många mål behöver gå igenom systemet betydligt fortare
              än vad som är fallet i dag. Visst är det så att kunskapsnivån
              och förutsättningarna för att kunna bemöta till exempel barn i
              domstolsväsendet behöver bli ännu bättre än vad de är.
            </seg>
            <seg n="af556f6a">
              Jag vet att vi har olika uppfattningar om hur mycket pengar domstolsväsendet
              behöver. Vi har i majoriteten sedan år 2000 tillfört rättssamhället
              3 miljarder kronor. Det är inte lite pengar, det måste man se.
              Jag säger inte att domstolsväsendet har exakt de resurser som
              det behöver. I förslaget för ramarna i budgeten för de kommande
              tre åren ökar vi i majoriteten anslagen för domstolsväsendet.
              Nog skulle jag lova mer resurser till domstolsväsendet, men man
              måste också konstatera att domstolsväsendet förra året hade ett
              överskott som det inte klarade av att göra av med.
            </seg>
          </u>
          <note type="speaker" n="15d1dc5b">
            Anf. 128 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-7" n="8ee52143">
            <seg n="d49b2a79">
              Herr talman! Överskott i våra myndigheter är någonting som regeringen
              brukar dra tillbaka, och har de krediter säger man upp dem ganska
              snart. Den ekonomiska ledningen av våra myndigheter är bortom
              alla önskemål vad gäller ledarskap och förutsebarhet.
            </seg>
            <seg n="cff91804">
              Jag tar den principiella utgångspunkten. Jag berömmer regeringen
              för varenda krona ni orkar ge till detta centrala område, rättsväsendet,
              jämfört med alla andra konstiga saker ni slösar bort våra skattepengar
              på. Men ni skulle aldrig acceptera årslånga väntetider på att
              få ut bidrag i Sverige. Tänk om man skulle säga om föräldrapenning:
              Ja, det kan du få ut om ett år. Tänk om den som ska få a-kassa
              för att tillfälligt ha blivit arbetslös skulle få vänta ett år.
            </seg>
            <seg n="caa119dd">
              Ni accepterar att det är enorma väntetider till våra domstolar.
              Jag tycker att det är oacceptabelt. Nu är inte skatteprocesser
              vårt ansvarsområde riktigt, men tiderna för skattemålen i länsrätterna
              är det likadant med. Människor får vänta på sin rätt. De kan inte
              skaffa sig en rätt på något annat sätt.
            </seg>
            <seg n="304d33fd">
              Själva utgångspunkten för den nuvarande regimen är att man kan
              få vänta, det är inget problem, det är någonting tekniskt. Sedan
              lägger man till 50 miljoner till domstolarna. Ser ni inte att
              detta är rättsosäkert? Det saknas rättstrygghet för de människor
              som drabbas. Det tycker jag är konstigt.
            </seg>
            <seg n="313853c1">
              Det finns förslag om att stärka skyddet för bevispersoner, människor
              som i dag hotas och inte vågar vittna. Det är en fundamental fråga
              om rättssäkerhet och rättstrygghet. Här finns det förslag och
              utredningar som ligger och samlar damm. Det kostar samhället,
              om jag inte minns fel, 50 miljoner kronor. Det lidande som de
              människor som hotas och måste skyddas och som inte får skydd i
              dag måste värderas. Men det kanske inte är någon röststark grupp
              som man väljer att vilja satsa pengar på nu när det är valrörelse.
              Detta är det viktigaste vi har, rättsstaten, och den kostar jämfört
              med mycket annat relativt lite pengar. Det är småpotatis om man
              ska spara.
            </seg>
          </u>
          <note type="speaker" n="23d49b1e">
            Anf. 129 BRITTA LEJON (s) replik:
          </note>
          <u who="Q4961658" xml:id="i-f530789963718b3d-7" n="e17d7a55">
            <seg n="7415bc12">
              Herr talman! Vi sparar faktiskt inte pengar på rättsväsendet,
              men vi har olika uppfattningar om i vilken takt som pengarna ska
              fördelas dit. Vi har under den senaste mandatperioden tilldelat
              rättsväsendet oerhört stora pengar. Vi kommer, om vi får mandatet,
              att fullfölja vår politik och fortsätta att ge mera pengar till
              dessa viktiga områden. Där håller jag med Johan Pehrson om att
              vi inte får darra på manschetterna. Ska vi vara en demokrati värd
              namnet måste vi också bygga vårt samhälle på lagen.
            </seg>
            <seg n="c7f456fa">
              Tiderna i våra domstolar önskar jag också skulle kunna kortas
              ned för normalmål om man kan uttrycka sig i de termerna. Men när
              det gäller tiderna i våra domstolar jämfört med hur lång tid det
              tar i andra länder ligger vi inte dåligt till. Jag säger inte
              detta som ett försvar för att vi inte ytterligare ska förbättra
              oss, för det ska vi självfallet. Det är ändå viktigt att göra
              sådana jämförelser ibland.
            </seg>
            <seg n="0415af4d">
              Johan Pehrson tar också upp frågan om stärkt skydd för bevispersoner
              som ett viktigt område. Vi inser att vi behöver ge dessa individer
              ett större skydd. Vi ser att det finns problem i dag, till exempel
              att våga vittna mot den organiserade grova brottsligheten. Där
              måste våra insatser till skydd för vittnen och andra förstärkas
              avsevärt. Den utredningen samlar verkligen inte damm, Johan Pehrson,
              det kan jag garantera. Det kommer ett regeringsförslag inom de
              allra närmaste dagarna i den här frågan. Det får vi återkomma
              till senare under våren.
            </seg>
          </u>
          <note type="speaker" n="c0ef48be">
            Anf. 130 JOHAN LINANDER (c) replik:
          </note>
          <u who="Q5952656" xml:id="i-8b70c2a9dacb614f-1" n="ea64c5c4">
            <seg n="b738168c">
              Herr talman! Jag ställde en direkt fråga till Britta Lejon i
              mitt anförande men fick inte något svar i hennes anförande, så
              därför går jag upp i replik och ställer frågan igen.
            </seg>
            <seg n="97e7ee98">
              Det gäller alltså personer som har varit utsatta för hemliga
              tvångsmedel. När brottsutredningen är klar har det visat sig att
              något åtal inte ska väckas i frågan och att det inte längre är
              till men för brottsutredningen. Då tycker jag den som har varit
              utsatt för hemliga tvångsmedel ska få veta detta och kunna få
              det rättsligt prövat om det har skett på ett felaktigt sätt.
            </seg>
            <seg n="342445fc">
              I betänkandet svarar majoriteten eller Socialdemokraterna får
              jag kanske säga, för i det här fallet är det inte samma majoritet
              som det brukar vara att det finns skadeståndsregler. Men det är
              ju omöjligt att kräva skadestånd om man inte ens vet om att man
              har varit utsatt för tvångsmedel. Längre fram försvarar Socialdemokraterna
              sig med att kvaliteten på brottsutredningar är föremål för kontinuerlig
              uppföljning. Men det här handlar ju inte om kvaliteten på brottsutredningar.
              Det handlar om den enskildes rätt att få veta att han eller hon
              har varit utsatt för hemliga tvångsmedel. Det kan ju ha varit
              en alldeles utmärkt bra brottsutredning som har visat att han
              eller hon är oskyldig. Med dagens regler blir personen ovetande
              om till exempel en telefonavlyssning eller kameraövervakning som
              har skett. Varför ska inte personen kunna få veta i efterhand
              att han eller hon har varit utsatt för hemliga tvångsmedel?
            </seg>
          </u>
          <note type="speaker" n="e4f75cda">
            Anf. 131 BRITTA LEJON (s) replik:
          </note>
          <u who="Q4961658" xml:id="i-f530789963718b3d-8" n="e17d7a55">
            <seg n="ae9f10bc">
              Herr talman! Jag vet att anledningen till att det inte står mer
              utförligt om de här frågorna i betänkandet än vad som är fallet
              är att vi kommer att ha anledning att återkomma till de här frågorna
              senare under våren när vi kommer att diskutera och debattera andra
              fall i denna kammare. Det tror jag att Johan Linander är medveten
              om. Då kommer de här frågorna återigen att diskuteras. Jag tycker
              att det finns mycket som talar för den hållning som Johan Linander
              ger uttryck för och som också flera andra talare här i dag har
              gett uttryck för. Men, som sagt, låt oss återkomma till detta
              när vi senare behandlar den frågan.
            </seg>
          </u>
          <note type="speaker" n="1f06ff59">
            Anf. 132 JOHAN LINANDER (c) replik:
          </note>
          <u who="Q5952656" xml:id="i-8b70c2a9dacb614f-2" n="ea64c5c4">
            <seg n="d111e398">
              Herr talman! Då ser jag fram emot det. Jag utgår från att det
              är propositionen om hemlig rumsavlyssning eller buggning som Britta
              Lejon menar och att det då ska finnas ett förslag om en upplysningsplikt,
              precis som Lagrådet har krävt. Jag ser fram emot detta.
            </seg>
          </u>
          <note type="speaker" n="e1d0283e">
            Anf. 133 LEIF BJÖRNLOD (mp) replik:
          </note>
          <u who="Q5578317" xml:id="i-fe33b22b02ad7e1c-4" n="d886b326">
            <seg n="085cf8aa">
              Herr talman! Johan Linander ställde en av de frågor som jag hade
              tänkt ställa, så jag har bara en fråga kvar. Det kommer att bli
              mycket enkelt.
            </seg>
            <seg n="adc5fca5">
              Vi har ju diskuterat rekryteringen av nämndemän. Här har vi naturligtvis
              en sak som egentligen inte kommer att kosta mer pengar, så man
              behöver inte göra speciellt mycket ekonomiska avvägningar. Det
              handlar nog snarare om något slags ideologiska inställningar.
              Eftersom jag och du kan samarbeta i en hel del frågor, medan jag
              däremot inte vet speciellt mycket om vad som händer inom ditt
              parti, skulle jag vilja ställa en fråga. När ni socialdemokrater
              för resonemang om rekryteringen till nämndemän, finns det då några
              speciellt tunga skäl som gör att ni inte vill gå med på att vidga
              rekryteringsbasen?
            </seg>
          </u>
          <note type="speaker" n="e9a78577">
            Anf. 134 BRITTA LEJON (s) replik:
          </note>
          <u who="Q4961658" xml:id="i-f530789963718b3d-9" n="e17d7a55">
            <seg n="ceaef0b6">
              Herr talman! Jag undrade vad Leif skulle ta upp med mig. Jag
              måste göra honom besviken. Jag tänker inte här i kammaren avslöja
              mitt partis inre diskussioner och de överläggningar som vi för
              bakom lyckta dörrar, tyvärr. Leif får allt bli medlem i vårt parti
              innan han får tillträde till de salarna.
            </seg>
            <seg n="b19784f1">
              Jag kan bara rent allmänt kommentera frågan, som ju flera gånger
              har nämnts av flera här. Det är naturligtvis viktigt att vi har
              en nämndemannakår som väl återspelar den svenska befolkningen
              och som är kompetent och skickad att utföra sitt värv. Det tror
              jag att vi alla håller med om.
            </seg>
            <seg n="1617585a">
              Men jag tycker att vi alla borde rådbråka våra egna samveten.
              Hur mycket prioriterar vi de här frågorna i våra partier? Hur
              mycket arbete har vi egentligen lagt ned på att förbättra rekryteringen,
              och vilken status har nämndemannarollen? På sina håll är det väldigt
              bra, men långt ifrån överallt.
            </seg>
            <seg n="49aab632">
              Jag noterar vad du, Leif Björnlod, säger att ni tänker göra inom
              ert parti. Naturligtvis är det något som alla kan göra. Men jag
              tror att det viktigaste kanske inte är vare sig partibeteckning
              eller yrke, utan det är om man är intresserad av att vara nämndeman
              och om man har de fysiska förutsättningarna. Då är det väldigt
              bra om vi kan uppmuntra så många som möjligt att delta i detta
              viktiga medborgerliga värv.
            </seg>
          </u>
          <note type="speaker" n="e1088dc7">
            Anf. 135 LEIF BJÖRNLOD (mp) replik:
          </note>
          <u who="Q5578317" xml:id="i-fe33b22b02ad7e1c-5" n="d886b326">
            <seg n="5e4223f3">
              Herr talman! Ja, Britta, nog för att jag är nyfiken, men fullt
              så nyfiken är jag inte att jag byter partitillhörighet. Men du
              har å andra sidan lite försynt gett mig ett svar på frågan i din
              kommentar, så jag får väl nöja mig med det och får hoppas att
              frågan lyfts upp. Jag menar att det är en viktig fråga, och jag
              hoppas innerligt att vi har kommit ifrån den gamla prestigebundna
              värderingen av nämndemän som tidigare har funnits i det svenska
              samhället. Numera är det, precis som du själv säger, en viktig
              samhällelig uppgift som ska utföras. Den ska fördelas på alla
              i samhället, även icke svenska medborgare som har varit boende
              och verksamma här under en längre tid. Det är min uppfattning.
            </seg>
            <seg n="0a90b644">
              I övrigt har jag bara att tacka för svaret.
            </seg>
          </u>
          <note type="speaker" n="5f842a44">
            Anf. 136 TASSO STAFILIDIS (v):
          </note>
          <u who="Q6186607" xml:id="i-b261571baf2261c3-3" n="c62ce4c2">
            <seg n="02858558">
              Herr talman! Jag vill börja med att instämma i det anförande
              som Rolf Olsson höll här för ett tag sedan där han redogjorde
              för Vänsterpartiets ställningstaganden i justitieutskottets betänkande.
              Men jag tänker koncentrera mig på den del i betänkandet som tar
              upp barnets situation i domstolarna.
            </seg>
            <seg n="70759a14">
              Herr talman! I julas fick justitieutskottets ledamöter en liten
              julklapp. Det var en gåva från mig och från Hanna Svensson, som
              har skrivit boken När blodsbanden brister . Jag vet också att
              många av er ledamöter har läst boken och verkligen tagit till
              er hur illa många av de barn som blir utsatta för övergrepp far
              i vårt rättsväsende. Hanna Svensson var också här i höstas och
              berättade om sina och sin sons bittra erfarenheter av den kamp
              som hon under lång tid förde för att sonen skulle bli tagen på
              allvar i vårt rättsväsende här i Sverige.
            </seg>
            <seg n="10648259">
              Jag har förut här i talarstolen i lagutskottets ärenden berättat
              om ett besök som lagutskottet gjorde i Hovrätten för nedre Norrland,
              där jag hade äran att få ställa en fråga till domarna. Jag frågade
              domarna i Hovrätten för nedre Norrland hur vi som lagstiftare
              skulle kunna vara säkra på att och hur vi skulle kunna lyfta upp
              frågan om hur domstolarna lyfter fram barnets bästa i verkligheten,
              bland annat i vårdnadsmål. Hör och häpna! Hela lagutskottet ryggade
              tillbaka när jag till svar fick att vi skulle lita på domarnas
              sunda förnuft.
            </seg>
            <seg n="c0c6070f">
              Tyvärr, herr talman, har jag under mina år här i riksdagen sett
              så många exempel på att domarnas så kallade sunda förnuft inte
              är till mycket hjälp när det handlar om att se till de barn som
              blivit utsatta för övergrepp när beslut fattas i till exempel
              mål om vårdnad, boende och umgänge. Jag har också förstått att
              det finns en motvilja hos många domare, men naturligtvis inte
              hos alla, att delta i vidareutbildningar som syftar till att stärka
              deras barnkompetens. Då är frågan hur vi som lagstiftare kan agera
              på ett positivt sätt.
            </seg>
            <seg n="10c6fe71">
              För att komma till rätta med de enorma problem som finns i dag
              när det gäller den rättsliga hanteringen av barn som bland annat
              utsatts för övergrepp har Vänsterpartiet samarbetat om en proposition
              om nya vårdnadsregler som kommer att läggas fram inom kort, förhoppningsvis
              i nästa vecka. Jag vet också att några av er i utskottet har tagit
              del av den lagrådsremiss som lämnades i frågan för en tid sedan.
            </seg>
            <seg n="088189ec">
              I förhandlingarna med regeringen har vi drivit en rad krav på
              förändringar som ska göra livet lite mer drägligt för dessa barn.
              Alla krav har vi så klart inte fått igenom. Så är det ju när man
              samarbetar. Ibland måste man kompromissa för att någon ändring
              över huvud taget ska ske. Därför vill jag yrka bifall till reservation
              nr 18, för den handlar om att införa krav på obligatoriska barnprotokoll
              i mål om vårdnad, boende och umgänge.
            </seg>
            <seg n="cac47acd">
              Tanken, herr talman, är att varje dom och beslut ska motiveras
              utifrån barnets bästa i en särskild bilaga till domen. Barnprotokollet
              är alltså tänkt att fungera som ett redskap och en checklista
              för domaren, så att hon eller han på punkt efter punkt ska kunna
              kontrollera att barnets bästa faktiskt har varit i fokus i de
              enskilda besluten.
            </seg>
            <seg n="f6f9b987">
              Vi vet att barnprotokoll används i vissa delstater i USA, bland
              annat i mål som har att göra med sexualbrott mot barn. Vi i Vänsterpartiet
              tror att detta kan föra oss ytterligare en bit på vägen när det
              gäller att stärka rättssäkerheten för barn en rättssäkerhet som
              i dag ofta brister. Vi har ett ansvar att se till att rättssäkerheten
              för barn i domstolarna faktiskt uppfyller de krav som ställs i
              barnkonventionen. Det är därför vi ser barnprotokollen som ett
              sätt att i positiv bemärkelse ge domarna ett verktyg. Oavsett
              om de är motvilliga att delta i alla kunskapsfördjupningar som
              Domstolsverket erbjuder ska de genom lagstiftningen ändå vara
              skyldiga att upprätta barnprotokoll. På det sättet skulle vi kunna
              föra upp frågan om barns rättssäkerhet med konkreta förslag.
            </seg>
            <seg n="bfb2b598">
              Herr talman! Betänkandet hänvisar till vårdnadskommitténs förslag.
              Där har man inte lyft upp några konkreta åtgärder exempelvis vad
              gäller barnprotokoll. Vänsterpartiet tog upp den frågan som ett
              konkret exempel som man skulle kunna lyfta fram, men det gjordes
              inte.
            </seg>
            <seg n="33868241">
              Vi tänker inte nöja oss med den nya vårdnadslagen även om den
              är ett stort steg framåt. Vi tänker fortsätta att driva våra krav
              som bland annat handlar om att införa en barnbalk som tar ett
              samlat grepp på den lagstiftning som ska värna barn och ge varje
              barn som är utsatt för föräldrars tvister om vårdnad, boende och
              umgänge, rätt till ett eget juridiskt biträde som ska föra barnets,
              och ingen annans, talan.
            </seg>
            <seg n="01a9ecd3">
              Herr talman! När det gäller Vänsterpartiets särskilda yttrande
              i betänkandet kan jag avslutningsvis stolt berätta att Vänsterpartiet
              har varit med om att se till att det nu inte blir något prövningstillstånd
              i mål om vårdnad, boende och umgänge. Det kommer inte att införas
              enligt den lagrådsremiss som har lagts fram och enligt den proposition
              som kommer att läggas fram nästa vecka.
            </seg>
            <seg n="d7408ed9">
              Eftersom betänkandet hänvisar till pågående arbete kan jag med
              glädje tala om att det inte kommer att införas något sådant prövningstillstånd
              i vårdnadsärendena. Ett prövningstillstånd är nämligen inte rätt
              väg att gå för att stärka de utsatta barnens rättssäkerhet.
            </seg>
            <seg n="2e6f4c30">
              Herr talman! Jag vet att många av er i justitieutskottet har
              lyft upp åtgärder för att stärka barn i domstolsprocesserna. Jag
              vill ytterligare trycka på att det här finns ett konkret förslag
              som inte är något väldigt stort ingrepp i de domstolsprocesser
              som finns. Miljöpartiet har ställt upp på det. Det hade varit
              trevligt om även resten av utskottet hade kunnat ställa upp på
              en åtgärd som faktiskt handlar om att förtydliga de domar som
              våra domstolar ger.
            </seg>
          </u>
          <note type="speaker" n="92af683b">
            Anf. 137 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-8" n="8ee52143">
            <seg n="c0f84b5a">
              Herr talman! Jag tycker att det är kul att Tasso Stafilidis deltar
              i den här debatten. Jag känner dig som en person som starkt värnar
              om barns rättigheter i det arbete som du bedriver framför allt
              i lagutskottet när det gäller frågor om vårdnad och umgänge. Det
              är frågor som är otroligt svåra. Man tror att de ibland handlar
              om föräldrars rätt till sina barn.
            </seg>
            <seg n="0fa039d5">
              Man måste komma ihåg att kravet på utbildning hänger ihop med
              hur ni väljer att agera i de förhandlingar där man sätter ramarna
              för anslagen till rättsväsendet. Man kan inte trolla med knäna.
              Det finns inga tomtar på Domstolsverket som hittar på någon utbildning
              om man inte kan finansiera den. Om det är underfinansierat måste
              man döma i vissa mål för att inte låta handläggningstiderna om
              vårdnad och umgänge bli för långa i tingsrätterna.
            </seg>
            <seg n="fd51e60d">
              Frågan om barns rättsliga ställning när de har bevittnat våld
              är viktig. Det räcker inte med att man kan få brottsofferstatus
              för att få ersättning. För mig är det viktigt att markera att
              de också kan bli målsägande. Att det klargörs påverkar också frågor
              om vårdnad och umgänge i ett senare led.
            </seg>
            <seg n="519d96db">
              Barn som har begått brott handläggs i snabbfil i domstol, men
              barn som är brottsoffer handläggs inte i någon snabbfil. Här finns
              också mycket att göra där jag tycker att Vänsterpartiet ska delta
              i arbetet.
            </seg>
            <seg n="e716c96a">
              Arbetet med så kallade barnahus eller familjevåldsenheter av
              uppgraderad sort är väldigt viktigt för att ta till vara barns
              intressen.
            </seg>
            <seg n="4bdfa4b1">
              I de här tvisterna är det väldigt viktigt att man fokuserar på
              tillgången till rättshjälp och tillgången på humanjurister. Är
              man i en tvist och i underläge, det kan till exempel vara en man
              och en kvinna som bråkar om sina barn, måste man se till att man
              har tillgång till ett rättsligt biträde. På grund av underfinansiering
              av rättshjälpen är det i dag brist på humanjurister i många städer.
            </seg>
          </u>
          <note type="speaker" n="1d7a40dc">
            Anf. 138 TASSO STAFILIDIS (v) replik:
          </note>
          <u who="Q6186607" xml:id="i-b261571baf2261c3-4" n="c62ce4c2">
            <seg n="ea1d61bf">
              Herr talman! Johan Pehrson har rätt i att det finns brister i
              rättshjälpen. Det är en del som inte behandlas vare sig av vårdnadskommittén
              eller i den nya vårdnadslagstiftningen. Det är där vi ser de stora
              problemen.
            </seg>
            <seg n="db2fe024">
              Det är framför allt låginkomsttagarkvinnor som råkar väldigt
              illa ut när deras rättshjälp plötsligt tar slut när man har passerat
              hundratusenkronorsgränsen. Därefter måste de låna pengar för att
              kunna genomföra en tvist. Det är ofta en tvist som handlar om
              att upprätta och få ett skydd för sina barn.
            </seg>
            <seg n="5a3dcbce">
              När det gäller de frågor som justitieutskottet behandlar och
              som Johan Pehrson tog upp hänvisar jag till Rolf Olsson som är
              ansvarig.
            </seg>
            <seg n="c2ca9bea">
              Jag lyfte fram just det konkreta exempel som finns inom våra
              båda utskottsområden när det gäller vårdnadslagstiftning och en
              vårdnadstvist som hamnar i domstol. Jag är lite nyfiken på hur
              Johan Pehrson ser på frågan om obligatoriska barnprotokoll. Det
              är ju inte något som skulle kosta pengar. Det är en del av den
              administrativa redogörelse som domstolarna redan i dag gör när
              de skriver domen.
            </seg>
            <seg n="a588f83a">
              När det gäller frågan om domares kompetens vet vi att Domstolsverket
              i dag erbjuder en rad olika utbildningar som just handlar om barnrätt.
              Där finns bland annat Barnombudsmannen finns med. Det är tyvärr
              inte så värst många domare som väljer att delta. Det kanske kan
              bero på att man inte lägger tillräckligt med pengar på det, men
              Domstolsverket har pengar till utbildningarna.
            </seg>
          </u>
          <note type="speaker" n="198ee66a">
            Anf. 139 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-9" n="8ee52143">
            <seg n="7d794096">
              Herr talman! När jag inte är riksdagsledamot jobbar jag på Örebro
              tingsrätt. Där har jag suttit med vid väldigt många vårdnadstvister.
              Min erfarenhet är att de domarna är väldigt kunniga. De har en
              enorm uppgift, nämligen att läka ihop två personer som verkar
              ha väldigt svårt att skilja på sina egna problem. De använder
              ofta barnen som slagträ på ett sätt som är helt oacceptabelt,
              och de gräver sig längre och längre ned.
            </seg>
            <seg n="3b5ec82d">
              Jag kan konstatera att en avgörande fråga är hur länge processerna
              pågår. Man måste sätta ut en förhandling och en muntlig förberedelse.
              Det går lång tid. Domstolen har en massa sådana mål. Man måste
              vänta på utlåtande från familjerätten för där ska man helst ta
              ett varv. Det tar evigheter.
            </seg>
            <seg n="4a41b370">
              Sedan handlar det om tillgången på de familjerättsjurister som
              ska biträda dessa kvinnor det är oftast kvinnor som är mest utsatta
              eftersom de har en svagare ekonomisk situation vid en separation.
              Det är något att uppmärksamma på internationella kvinnodagen.
              Det är detta som är avgörande.
            </seg>
            <seg n="0d0fa6a3">
              Jag har inga principiella invändningar mot detta. Jag kommer
              att med glädje se fram emot den här propositionen och det som
              ni ska presentera. Det jag har hört hittills tycker jag i huvudsak
              är bra. Sammantaget vill jag ta ställning till detta och inte
              till protokollet i sig.
            </seg>
            <seg n="9d38c27c">
              Det är hårdvaran och förhandlingarna där man nöter ned föräldrarna
              så att de fattar barnets bästa och lägger gammalt groll åt sidan
              och ser på barnet. Det gör man i en process som går och som går
              något snabbare. Under den tid man inte är i domstol uppstår ännu
              mer konflikter i regel. Det ska vara snabba avgöranden.
            </seg>
            <seg n="a0e0a337">
              Det är trist att behöva säga att det handlar om resurser och
              om hur mycket man värderar rättssäkerheten.
            </seg>
          </u>
          <note type="speaker" n="644947f3">
            Anf. 140 TASSO STAFILIDIS (v) replik:
          </note>
          <u who="Q6186607" xml:id="i-b261571baf2261c3-5" n="c62ce4c2">
            <seg n="bf825694">
              Herr talman! Vi som har följt arbetet i Vårdnadskommittén där
              bland andra Cecilia Magnusson satt med har också sett att man
              har analyserat hur domstolarna har hanterat dessa mål. Då har
              man kunnat konstatera att det inte har varit särskilt glädjande
              vad gäller att lyfta fram barnens situation. Det har funnits stora
              brister. Det är på detta som det kommer att läggas kraft i den
              nya vårdnadslagstiftningen. Det handlar om att lagstiftningen
              nu kommer att byggas upp och lyftas fram just för dem som behöver
              lagstiftningen som bäst. Det handlar i synnerhet om de barn som
              far illa.
            </seg>
            <seg n="a7129a93">
              Vi vet att i de allra flesta fall klarar föräldrarna ut detta
              själva vid en skilsmässa. De skiljer sig, de kommer överens, och
              de har oftast både gemensam vårdnad och växelvis boende, och domstolar
              behöver över huvud taget inte bli inblandade.
            </seg>
            <seg n="128584df">
              Men i de fall som just är väldigt infekterade och där det finns
              anklagelser om övergrepp och olika situationer där barnen har
              farit illa, så ser vi i dag, också enligt Vårdnadskommitténs studier,
              att domstolarna inte har räckt till. Och då är det upp till oss
              att hitta nya verktyg för att ge domstolarna möjligheter att specialisera
              sig mer. Så länge vi inte har specialdomstolar i Sverige, till
              exempel familjedomstolar och annat, vilket ligger inom justitieutskottets
              beredningsområde att diskutera, måste vi hitta fler enkla medel.
              Därför har Vänsterpartiet lyft fram frågan om obligatoriska barnprotokoll
              som en mycket enkel del där domarna får redogöra och redovisa
              exakt på vilket sätt de i de olika delarna av domen har tagit
              hänsyn till barnets bästa.
            </seg>
          </u>
          <note type="speaker" n="8b81d880">
            Anf. 141 HILLEVI ENGSTRÖM (m) replik:
          </note>
          <u who="Q772089" xml:id="i-92cb283ee9328a21-6" n="9927025b">
            <seg n="770483c6">
              Fru talman! Det var intressant att lyssna på anförandet. Jag
              delar mycket av problembilden och att domstolarna behöver förbättra
              sig. Det är lite synd att kulturen i olika utskott är sådan att
              vi inte har möjlighet att diskutera mer på djupet vad olika förslag
              innebär, till exempel barnprotokoll som jag själv inte känner
              till hur de fungerar i praktiken. Därför kan jag inte säga att
              jag helt avvisar den idén, utan vi kanske kan komma vidare i den
              frågan.
            </seg>
            <seg n="38fb40fa">
              Men när det gäller utbildning, som du var inne på, är de yngre
              domarna väldigt intresserade av kompetensutveckling. Men det finns
              brister också. Man känner att man inte har tid. Man har en sådan
              arbetsbelastning att man av det skälet kanske inte kan ägna tid
              åt utbildning.
            </seg>
            <seg n="bff08fd3">
              Det råder också olika uppfattningar om hur mycket utbildning
              som faktiskt har erbjudits. Och jag kan i dag inte svära på hur
              många kurser som det har varit. Det borde jag kunna. Men tyvärr
              vågar jag inte säga det. Men det finns helt klart ett intresse
              bland domarna att förkovra sig. Och det behövs manualer och enkla
              medel, så att man får in barnets bästa i dömandet.
            </seg>
            <seg n="048e5166">
              Ett faktum är att det inom domstolsväsendet används många pensionärer
              som domare. De gör ett väldigt bra arbete. Men på en direkt fråga
              som jag har ställt framgår det att dessa äldre domare, pensionärerna,
              över huvud taget inte får ta del av någon form av kompetensutveckling.
              Och det kanske är framför allt de äldre domarna som behöver få
              ny kunskap.
            </seg>
            <seg n="70c79b4a">
              Jag tror också att man kan göra mycket när det gäller utredning
              av barn som far illa. Och om vi tittar på barn som är utsatta
              för övergrepp finns det nästan inget fall där man håller utredningstiden
              på tre månader. Det beror på att det finns för få poliser med
              specialistkunskap och att målen tar alldeles för lång tid. Och
              det är verkligen inte att sätta barnens bästa i centrum.
            </seg>
            <seg n="0b9ba712">
              Men jag går gärna vidare och lyssnar mer på detta med barnprotokoll.
              Det kanske är ett vettigt förslag.
            </seg>
          </u>
          <note type="speaker" n="bca606c7">
            Anf. 142 TASSO STAFILIDIS (v) replik:
          </note>
          <u who="Q6186607" xml:id="i-b261571baf2261c3-6" n="c62ce4c2">
            <seg n="79800ad9">
              Fru talman! Hillevi Engström tar just upp att det krävs fler
              enkla medel. Och jag försöker visa att barnprotokoll är just ett
              sådant enkelt medel, där en domstol kanske måste gå igenom tio
              punkter när man skriver sin dom. Då måste man även ta ställning
              till vissa frågor, ungefär på samma sätt som polisen gör jag kommer
              inte ihåg vad det heter nämligen att svara på vissa frågor för
              att identifiera brottsrubricering till exempel.
            </seg>
            <seg n="05d1f646">
              Jag ska också erkänna att det finns lysande exempel på fantastiska
              domare i Sverige som gör enormt mycket. Jag ska ge ett exempel
              efter att ha följt en rad olika domstolsförhandlingar i vårdnadsprocesser
              under de senaste tre åren.
            </seg>
            <seg n="cfea7980">
              Det var ett fall i Umeå där tre domare avsade sig uppdraget,
              och man sköt på domstolsförhandlingarna i flera veckor. Till slut
              var det ett fastighetsråd som sade ja och tog på sig detta. Då
              blev alla oroliga och undrade hur ett fastighetsråd skulle kunna
              hantera detta. Jag var också orolig och tyckte att det skulle
              bli spännande att komma dit och lyssna.
            </seg>
            <seg n="6edd0ab0">
              Men detta kloka fastighetsråd förkovrade sig i allt som fanns.
              Och jag har faktiskt sällan stött på en domare som har ställt
              så otroligt kompetenta frågor om barnets situation och barnets
              rätt som detta fastighetsråd gjorde.
            </seg>
            <seg n="95ab9cf6">
              Det är alltså helt riktigt att vi aldrig ska dra alla domare
              över en kam. Det finns många domare som vill utbilda sig. Då ska
              vi också se till att det finns förutsättningar och möjligheter
              för dem att göra det. Jag är därför helt överens med Hillevi Engström
              om att de äldre domarna också måste ha rätt till denna kompetensutveckling.
            </seg>
          </u>
          <note type="speaker" n="2fd76728">
            Anf. 143 HILLEVI ENGSTRÖM (m) replik:
          </note>
          <u who="Q772089" xml:id="i-92cb283ee9328a21-7" n="9927025b">
            <seg n="163d8389">
              Fru talman! Det känns som om vi på denna punkt har ambitionen
              att komma vidare tillsammans. Och jag tror inte att det finns
              så många motsättningar när det gäller att vi ska sätta barnets
              bästa i centrum.
            </seg>
            <seg n="05e921b4">
              Man hänvisar ofta till sunt förnuft. Jag har ett visst sunt förnuft.
              Andra har ett annat sunt förnuft. Då måste vi faktiskt bygga vår
              verksamhet mycket mer på kunskap än på olika personers sunda förnuft.
              Vi tycker själva att vi har mest sunt förnuft av alla. Men det
              är inte säkert att det är objektivt och riktigt.
            </seg>
            <seg n="8e2b5b45">
              Tack för debatten.
            </seg>
          </u>
          <note type="speaker" n="30203976">
            Anf. 144 TASSO STAFILIDIS (v) replik:
          </note>
          <u who="Q6186607" xml:id="i-b261571baf2261c3-7" n="c62ce4c2">
            <seg n="2a370c9b">
              Fru talman! Jag vill också tacka. Lustigt nog beslutade faktiskt
              justitieutskottet att skicka tillbaka exakt samma motionsyrkande
              som ni har behandlat här i dag, men som jag skrev för två år sedan,
              till lagutskottet. Lagutskottet kommer alltså återigen att behandla
              samma fråga när frågan om den nya vårdnadslagstiftningen kommer
              upp. Då hoppas jag att alla partier som nu är intresserade av
              frågan om barnprotokoll samarbetar med sina ledamöter i lagutskottet
              och faktiskt lyfter fram och tittar på vad ett enkelt medel som
              barnprotokoll skulle kunna innebära just för att höja kvaliteten
              i fråga om barnkompetensen och barnens bästa i domstolarna.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="4891da82">
            10 § Företagsbot
          </note>
          <note n="d6fe09f4">
            Föredrogs
          </note>
          <note type="speaker" n="a6452579">
            Anf. 145 JOHAN PEHRSON (fp):
          </note>
          <u who="Q6039678" xml:id="i-176ce40c32c3c741-10" n="8ee52143">
            <seg n="6652df4d">
              Fru talman! Både stora och små företag kan drabbas av brottslighet
              på olika sätt. Men företag kan också begå brott. När vi talar
              om detta är det ofta en diskussion om ekonomisk brottslighet på
              det sättet att man använder företagsformer för att tillskansa
              sig stora ekonomiska fördelar och ekonomiska vinster. Men det
              kan också vara så att själva verksamheten går ut på att man ligger
              på gränsen, medvetet eller omedvetet, eller överträder gränsen,
              medvetet eller omedvetet, och begår brottsliga handlingar för
              att den vägen skapa sig konkurrensfördelar gentemot andra företag
              som arbetar i samma bransch. Det kan vara byggföretag, restaurangnäring
              eller vad ni vill. Det handlar alltså om företag som tycker att
              om man bryter mot lagen lite grann innebär det att man får fördelar,
              att man säljer mer eller billigare och tjänar mer pengar.
            </seg>
            <seg n="3e22710e">
              Vi har en tid haft företagsbot som ett instrument. Nu kan vi
              konstatera att det inte alltid har varit så effektivt. Nu finns
              det en proposition som jag yrkar bifall till och som jag tycker
              är mycket bra. I den föreslås att nivåerna på företagsboten ska
              tredubblas och att hela systemet ska effektiviseras så att ingen
              ska kunna tjäna pengar på att begå brott. På samma sätt som personer
              inte ska kunna göra det ska inte heller företag kunna göra det.
              Det ska helt enkelt bli starkare drivkrafter för att sköta sig
              och hålla sig till lagen. Det innebär rättvisare konkurrens och
              större förutsättningar för en riktig hållbar tillväxt. Så det
              har enorma effekter på andra politikområden också. Vi fokuserar
              på att personer i ledande ställning eller som på annat sätt har
              ett ansvar att kontrollera företaget sköter sig. Vad de gör spelar
              en större roll.
            </seg>
            <seg n="e4164211">
              Jag är glad att vi kan få behandla propositionen. Det är ett
              exempel på att diskussion i riksdagen om tydligare regler och
              större krav på företagsamhet ger resultat. Regeringen är lyhörd
              för det och kommer tillbaka med ett dokument som reglerar ytterligare
              och förstärker kampen mot en del av den ekonomiska brottsligheten
              på ett mycket bra sätt. Jag yrkar bifall till propositionen.
            </seg>
          </u>
          <note type="speaker" n="8cc7b40b">
            Anf. 146 CHRISTER ERLANDSSON (s):
          </note>
          <u who="Q5717777" xml:id="i-988fb877a59e5514-0" n="3663394c">
            <seg n="f92074cb">
              Fru talman! Jag vill börja med att yrka bifall till förslaget
              i justitieutskottets betänkande nr 13 angående att företagsbot
              nu ska bli ännu effektivare.
            </seg>
            <seg n="2fcd056a">
              Regeringens proposition föranledde inga reservationer. Det visar
              på en samstämmighet i utskottet om behovet att göra denna påföljd,
              företagsbot, ännu effektivare och mer central i bekämpandet av
              kriminalitet i näringsverksamheten. Detta vill jag tacka samtliga
              partier för. Det tyder på ett gott samarbete i den här frågan.
            </seg>
            <seg n="cd554085">
              Miljöpartiet har ett särskilt yttrande. Detta kommer jag att
              beröra senare.
            </seg>
            <seg n="17c8cddf">
              Fru talman! Vi har i mångt och mycket ett bra företagsklimat
              i Sverige. I stort sett alla indikatorer vi har visar på en positiv
              utveckling nu och för det år som ligger framför oss. De senaste
              siffrorna från Konjunkturinstitutet tyder på att fjolårets tillväxt
              hamnar på 2,7 % och att tillväxten för år 2006 och 2007 kommer
              att hamna på något över 3 %.
            </seg>
            <seg n="69f5b91f">
              Investeringarna stiger kraftigt. Industrins orderingång fortsätter
              att utvecklas starkt. Den är i huvudsak driven av kraftig utländsk
              efterfrågan på svenska varor, tjänster och produkter.
            </seg>
            <seg n="45356a55">
              Inte på 20 år har nyföretagandet varit så högt som nu. Jämfört
              med för tio år sedan har företagskonkurserna halverats.
            </seg>
            <seg n="04b4a1c5">
              Sedan år 1995 har 300 000 fler svenskar fått jobb att gå till.
              Under år 2006 planerar nästan hälften, närmare 41 %, av de medelstora
              företagen att nyanställa.
            </seg>
            <seg n="a9e94a2c">
              Vi kan se med tillförlit och förhoppningar på framtiden med en
              socialdemokratisk regering.
            </seg>
            <seg n="0d7e4ce5">
              I World Economic Forums årliga rankning över de mest konkurrenskraftiga
              ekonomierna placerar sig Sverige på tredje plats bland 117 länder.
            </seg>
            <seg n="2200cd4f">
              För andra året i rad knep Sverige förstaplatsen i EU:s årliga
              rankning över innovationsprestationer. Omdömet är att Sverige
              håller världsklass och tillsammans med Finland och Danmark är
              de enda länder i Europa som inte har något gap till USA och Japan.
            </seg>
            <seg n="2c483752">
              För detta vill jag naturligtvis passa på att tacka hela vårt
              näringsliv och därmed arbetsmarknadens parter. Det visar också
              att det är viktigt att den svenska näringspolitiken fortsätter
              på den inslagna vägen.
            </seg>
            <seg n="ae34d16a">
              Vi ska konkurrera med forskning, kunskap och utveckling och inte
              med sänkta löner, dålig arbetsmiljö och sämre arbetsvillkor. Vi
              ska se till att lagar och regler följs och att konkurrensen sker
              med sjysta medel på lika villkor.
            </seg>
            <seg n="e6c37b17">
              Fru talman! Under lång tid har vi socialdemokrater på olika sätt
              drivit på för att skapa säkra arbetsplatser och goda konkurrensvillkor.
              Ändå sker det incidenter i vårt land där arbetare kommer till
              skada eller till och med dör i tjänsten.
            </seg>
            <seg n="78406425">
              Det förekommer också att företag struntar i kravet på arbetsmiljö
              eller krav i miljölagstiftningen för att uppnå ekonomiska fördelar.
              Detta är oacceptabelt och något som man måste ta på största allvar.
            </seg>
            <seg n="441ca7b8">
              Företagsboten, som funnits i 20 år, har varit en möjlighet att
              ge en juridisk person ett straffansvar för brottslighet som sker
              i näringsverksamhet. Som det sett ut hittills har systemet med
              företagsbot dock inte visat sig tillämpningsbart på det sätt vi
              har önskat. Därför behövs det effektivare sanktioner mot företag
              vid brott i näringsverksamhet.
            </seg>
            <seg n="6d451fcf">
              Det är bakgrunden till att vi i Socialdemokraterna i samarbete
              med Vänsterpartiet och Miljöpartiet de gröna lägger fram ett lagförslag
              om ett skärpt system för företagsbot.
            </seg>
            <seg n="f401cf58">
              Vi behöver öka tryggheten för de anställda ytterligare och skapa
              ännu bättre förutsättningar för ett sunt företagsklimat. Därför
              kommer företag som bryter mot miljö- och arbetsmiljölagstiftningen
              eller begår andra brott i näringsverksamhet att få kännbarare
              straff. Det blir lättare att rikta sanktioner mot dessa företag
              genom större möjlighet att ålägga företagsbot.
            </seg>
            <seg n="33b31a4b">
              Vi tror att effektivare åtgärder mot näringsidkare som begår
              brott ställer krav på både små och stora företag att organisera
              verksamheten på ett sätt som motverkar missbruk och överträdelser.
            </seg>
            <seg n="d4efb938">
              Dessa åtgärder mot brott har också betydelse ur konkurrenssynpunkt.
              På detta sätt förbättras förutsättningarna för en sund konkurrens
              på lika villkor för seriösa företag. Det skapar också säkrare
              arbetsplatser och trygghet för personalen.
            </seg>
            <seg n="c7f15a5c">
              Genom förslaget utvidgas möjligheten att ålägga företagsbot så
              att sanktionerna även omfattar mindre allvarlig brottslighet.
              Maximibeloppet för företagsbot höjs från 3 till 10 miljoner. På
              så sätt blir företagsboten en avskräckande sanktion även för större
              företag, och oseriösa företag får svårare att kalkylera med risken
              att åka fast.
            </seg>
            <seg n="55b30304">
              Näringsidkarens ansvar blir primärt i förhållandet till det individuella
              ansvaret vid mindre allvarlig brottslighet. Vi menar att det då
              är rättvist att straffa företag genom företagsbot i stället för
              enskilda arbetstagare, eftersom lagöverträdelser ofta snarast
              går att härleda till brister i företagets organisation och struktur
              än till en enskild persons oaktsamhet.
            </seg>
            <seg n="d5f905e7">
              Den nya ordningen är nödvändig för att inte småföretagare ska
              drabbas av dubbla sanktioner, det vill säga både straff och företagsbot.
              Det bidrar också till att göra företagsbot till en mer central
              del av det straffrättsliga systemet.
            </seg>
            <seg n="88c3deb9">
              För att företagsbot ska bli ett praktiskt användbart verktyg
              i kampen mot brott som begås är det också viktigt att förenkla
              hanteringen av företagsboten. En möjlighet att ålägga företagsbot
              genom strafföreläggande införs därför om boten avser ett belopp
              som inte överstiger 500 000 kr.
            </seg>
            <seg n="892f1fe0">
              Lagförändringen föreslås träda i kraft den 1 juli 2006. Genom
              den skärpning som nu sker angående företagsboten tror vi oss skapa
              förutsättningar för en sundare och säkrare arbetsmiljö som i förlängningen
              kan rädda liv.
            </seg>
            <seg n="57499bfe">
              Fru talman! I sitt särskilda yttrande anför Leif Björnlod, Miljöpartiet
              de gröna, med bland annat hänvisning till LO:s remissvar till
              utredningen att det inte borde finnas någon övre gräns i maximibeloppet
              för företagsbot.
            </seg>
            <seg n="81b9d127">
              Jag vill därför särskilt påpeka att utredningen föreslog ett
              tak på 5 miljoner kronor och att yttrandet måste ses i ljuset
              av detta. Jag skulle i stället vilja säga att regeringen mer än
              väl tillgodosett remissinstanserna som velat se ett högre maximibelopp.
              Man föreslår att gränsen höjs från nuvarande 3 miljoner och utredningens
              förslag om 5 miljoner till hela 10 miljoner kronor.
            </seg>
            <seg n="1433811c">
              Det finns även skäl för att ha en fast gräns. Som det skrivs
              i propositionen skulle ett rörligt belopp, som till exempel hänförs
              till omsättningen, kunna bli en besvärlig tvistefråga i processer.
              En sådan ordning skulle då kunna medföra en ogynnsam processekonomi.
            </seg>
            <seg n="bf25d0d5">
              Tanken med de förändringar som föreslås är att företagsboten
              ska bli enklare och mer effektiv att använda. Jag ser det då som
              olämpligt att införa lagstiftning som motverkar detta syfte.
            </seg>
            <seg n="e408f748">
              Jag yrkar härmed bifall till förslaget i betänkandet så att företagsbot
              nu ska bli ännu effektivare.
            </seg>
          </u>
          <note type="speaker" n="3879a7ad">
            Anf. 147 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-11" n="8ee52143">
            <seg n="49bb29e6">
              Fru talman! Jag inledde lite ödmjukt och var glad över att vi
              hade gemensamma utgångspunkter för att rätta till problemet med
              företag som begår brottsliga handlingar, medvetet eller omedvetet.
              Vi ska se till att detta också beivras på samma sätt som när det
              gäller enskilda individer som begår brott. Detta välkomnar Folkpartiet.
            </seg>
            <seg n="b1cba619">
              Sedan höll jag på att ramla omkull, fru talman, när Christer
              Erlandsson drog i gång värsta valpropagandan. Han började prata
              om någonting helt annat om hur fantastiskt Sverige är. Det var
              bara det att Christer Erlandsson glömde redovisa att utanförskapet
              växer och att arbetslösheten har växt enormt på senare år. Du
              glömde redovisa att ni har skurit ned på missbrukarvården. Du
              glömde redovisa barnfattigdomen och sjukskrivningarna. Ni administrerar
              en ekonomi som möjligtvis, i bästa fall, kan sägas vara bloddopad
              men med olika politiska åtgärder som kopplas till att det är valår.
              Jag förstår att Christer Erlandsson väljer att inte redovisa detta
              utan bara pratar om annat.
            </seg>
            <seg n="030ba300">
              Jag har också en sakupplysning. Det gäller den hyllning till
              nuvarande bytesbalans som Christer Erlandsson gör. De flesta ekonomiskt
              kunniga personer som brukar redovisa ståndpunkter hävdar att den
              situation som råder tyder på att Sverige har stora problem. Därför
              investeras inte pengarna här i den omfattning som vi skulle önska.
              Det man hyllar och som låter bra är i själva verket ett stort
              problem för svensk ekonomi. Man känner att jobben i större utsträckning
              flyttar till annat håll. När företagsamheten krymper så blir konkurserna
              färre; det är klart. Det är ganska logiskt.
            </seg>
            <seg n="2405ef8f">
              I sakfrågan har jag ingen annan uppfattning än bifall till förslaget
              i betänkandet, som jag sade. Men den verklighetsbeskrivning och
              motivering vi har till detta skiljer sig kraftigt åt. Det vill
              jag understryka när Christer Erlandsson drar i gång den gamla
              LO-megafonen.
            </seg>
          </u>
          <note type="speaker" n="32bc15ea">
            Anf. 148 CHRISTER ERLANDSSON (s) replik:
          </note>
          <u who="Q5717777" xml:id="i-d60e40d51c1de36c-0" n="3663394c" next="i-a88ad70e9633d7cc-0">
            <seg n="fcd676ff">
              Fru talman! Verkligheten är den, Johan Pehrson, att 300 000 fler
              är i jobb i dag än 1995 i Sverige. Verkligheten är den att företagsboten
              även medför att företagen anser att det är ett bra företagsklimat
              i Sverige. Man tar hit och flyttar åter jobb till Sverige.
            </seg>
            <seg n="49cdff12">
              Vad tyder detta på? Det tyder på att det är en bra politik som
              bedrivs i landet. Tillväxten på 2,7 % som vi hade förra året tyder
              också på en bra politik. Att löntagarna de senaste tio åren har
              fått reallöneökningar tyder också på en mycket bra politik.
            </seg>
            <seg n="3d75f4de">
              Det här visar i sin tur att företagen sätter en tillit till den
              politik som vi för. Det visar också i sin tur World Economic Forum
              och även EU:s rankning av Sverige. Det visar också att vi försöker
              hålla ordning när det gäller att man ska konkurrera på lika villkor.
              Därför värnar vi också arbetsmiljön. Därför gör vi en ännu effektivare
              företagsbot genom det betänkande och förslag som vi här har lagt
              fram och presenterat.
            </seg>
            <seg n="131a9f39">
              Här är vi ju glädjande nog rörande överens, Johan Pehrson. Låt
              oss i stället presentera och vara stolta över det Sverige som
              vi har och det som vi ska fortsätta att vidareutveckla. Så kan
              vi se till att med tillväxtens hjälp skapa utrymme för att ta
              bort de orättvisor som vi har i dag för vi har flera. Det gör
              vi med en socialdemokratisk politik.
            </seg>
          </u>
          <note n="b709e110">
            Anf. 149 TREDJE VICE TALMANNEN:
          </note>
          <u who="Q5717777" xml:id="i-a88ad70e9633d7cc-0" n="3663394c" prev="i-d60e40d51c1de36c-0">
            <seg n="3e56872f">
              Jag får be ledamöterna att i sina replikskiften hålla sig till
              det betänkande som debatteras och som det fattas beslut om.
            </seg>
          </u>
          <note type="speaker" n="8baeb30a">
            Anf. 150 JOHAN PEHRSON (fp) replik:
          </note>
          <u who="Q6039678" xml:id="i-176ce40c32c3c741-12" n="8ee52143">
            <seg n="8fdd10f2">
              Fru talman! Med risk att göra fru talman lite mer besviken måste
              jag säga att det var Christer Erlandsson som i sitt anförande
              för Socialdemokraterna började prata i oträngt mål. Han kom med
              en ohemul hyllning till det samhälle där människor lever i omfattande
              arbetslöshet, där sjukskrivningarna har ökat och där tillgången
              på äldreomsorg har minskat och inte ökat.
            </seg>
            <seg n="fd4eba68">
              Vi har en situation och en samhällsbild där samhället glider
              isär. Vi har ett gammalt socialdemokratiskt parti som har havererat
              när det gäller synen på kunskap och bildning. Detta är för det
              första viktigt ur rättvisesynpunkt för den enskilde individen
              och för det andra som tillväxtmotor. För framtiden kan vi bara
              konkurrera med kunskap och kapital och lite sjysta institutioner.
            </seg>
            <seg n="a16590b9">
              Christer Erlandssons beskrivning här är en valupptakt. Jag ville
              bara bemöta den. Den kan inte få stå oemotsagd nu när vi pratar
              om ämnet företagsbot, där vi mycket riktigt är överens. Företag
              ska hålla på med sjyst konkurrens. Vi kan väl enas om detta. Resten
              lär vi inte bli eniga om under de närmaste sex sju månaderna.
            </seg>
          </u>
          <note type="speaker" n="818c4f32">
            Anf. 151 CHRISTER ERLANDSSON (s) replik:
          </note>
          <u who="Q5717777" xml:id="i-988fb877a59e5514-1" n="3663394c">
            <seg n="39c32901">
              Fru talman! Vi är helt överens om att Sverige är kunskapssamhället
              nummer 1, Johan. Vi är också överens om att det är därför näringslivet
              är intresserat av att investera i Sverige. Näringslivet behöver
              den kompetens och det kunnande som finns i Sverige. Det är därför
              vi har universitet och högskolor, det är därför vi har en bra
              forskning och det är därför vi ser till att också få en samverkan
              mellan forskning, universitet och högskolor och industrin och
              näringslivet.
            </seg>
            <seg n="95fb7a40">
              Det är det här som ger en tillväxtfaktor samtidigt som arbetsmarknadens
              parter är med i arbetet. Det tycker vi är viktigt. Det skapar
              tillväxt, och det krävs i ett kunskapssamhälle. Det är därför
              Sverige är ett kunskapssamhälle med en socialdemokratisk regering.
              Vi får väl hoppas att vi fortsätter att jobba för den saken tillsammans,
              du och jag, Johan.
            </seg>
          </u>
          <note type="speaker" n="cecebf74">
            Anf. 152 LEIF BJÖRNLOD (mp):
          </note>
          <u who="Q5578317" xml:id="i-fe33b22b02ad7e1c-6" n="d886b326">
            <seg n="2ef2cb96">
              Fru talman! Jag ska försöka återföra samtalet till det som det
              ska handla om. Jag tyckte att det här var att ta ut svängarna
              riktigt ordentligt. Här föreligger faktiskt ett förslag som vi
              alla är överens om, och så lyckas man på något vis åstadkomma
              något helt annat i slutändan!
            </seg>
            <seg n="3d175465">
              Fru talman! Jag har inte skrivit mitt särskilda yttrande för
              att jag på något sätt är oense med det som står i propositionen.
              Jag stöder den. Men jag vill lyfta upp framför allt de remissinstanser
              som har talat om vikten av att inte ha det här taket. Det är både
              Hovrätten över Skåne och Blekinge, överåklagaren, Ekobrottsmyndigheten,
              Konkurrensverket och LO som satte mig på spåret och väckte tanken.
              Det är tunga instanser med mycket kunnigt folk.
            </seg>
            <seg n="bbc91749">
              Jag tycker att man skulle kunna ha beaktat detta. Det har man
              i någon mån också gjort genom att man har höjt beloppsgränsen
              till 10 miljoner kronor, så jag har alltså ingen kritik mot vad
              som är gjort. Men man kunde kanske ha gjort lite mer. Jag ser
              alltid en fara i att man i lagtext skriver in siffror och tal.
              De kommer att bli obsoleta inom en inte alltför avlägsen framtid.
            </seg>
            <seg n="9221f19c">
              10 miljoner kronor är en ganska liten summa med tanke på vad
              en del större företag omsätter, som de helt kallt kan kalkylera
              med att riskera. Därför tycker jag att man skulle ha kunnat lämna
              taket och låtit det vara fritt för bedömning. Man hade inte nödvändigtvis
              behövt syssla med omsättningen, men det är naturligtvis en faktor
              som man borde ta med i det hela.
            </seg>
            <seg n="2ffb5d8d">
              Fru talman! Jag har som sagt inte några särskilda önskemål utöver
              att stödja det som är lagt på bordet. Jag tänker inte heller svänga
              ut i något större valtal.
            </seg>
          </u>
          <note type="speaker" n="a14a3e89">
            Anf. 153 CHRISTER ERLANDSSON (s) replik:
          </note>
          <u who="Q5717777" xml:id="i-988fb877a59e5514-2" n="3663394c">
            <seg n="52f21b46">
              Fru talman! Vi är rätt så rörande överens, Leif Björnlod. Det
              handlar om att vi givetvis ska följa upp taket på 10 miljoner
              och se om det behöver höjas. Samtidigt ska vi verka för detta
              inom EU; det tror jag att vi är överens om, Leif. Vi har ju också
              EU-delen när det handlar om att släppa ut miljöfarliga ämnen från
              fartyg. Det är bra att vi har en gemensam lagstiftning inom EU-länderna
              så att vi kan fånga in fartyg som begår miljöbrott.
            </seg>
            <seg n="81fed6ef">
              Där är det bra om man också tittar på om man bör eller inte bör
              höja beloppet 10 miljoner. Vi tycker att detta är viktigt, och
              vi ska givetvis noggrant följa upp det. Vi är alltså helt överens.
            </seg>
          </u>
          <note type="speaker" n="8b572ad1">
            Anf. 154 LEIF BJÖRNLOD (mp) replik:
          </note>
          <u who="Q5578317" xml:id="i-fe33b22b02ad7e1c-7" n="d886b326">
            <seg n="2d6bc24d">
              Fru talman! Jag ser också kopplingen till de internationella
              frågorna i det här. Vi har en lagstiftning inom EU så länge vi
              är med där. Sverige finns där, och då kommer vi att verka för
              det. Men jag tycker inte att det räcker.
            </seg>
            <seg n="292ff61b">
              I det här fallet skulle jag vilja se en lagstiftning som var
              mer långtgående. Alla bovar finns ju inte inom EU, även om en
              hel del finns där. De finns också inom andra delar av världen.
            </seg>
            <seg n="ad48674c">
              När det gäller så stora miljöhot som onekligen finns, är det
              väldigt viktigt att vi får möjligheter till sanktioner emot dem
              som begår sådana brott som gigantiska oljeutsläpp. Vi har en kärnkraftshantering
              och ett kärnvapenintresse just nu som kan skapa mycket stora problem.
            </seg>
          </u>
          <note type="speaker" n="582966be">
            Anf. 155 CHRISTER ERLANDSSON (s) replik:
          </note>
          <u who="Q5717777" xml:id="i-988fb877a59e5514-3" n="3663394c">
            <seg n="f7cfccf6">
              Fru talman! Vi är helt överens, Leif Björnlod. EU-direktivet
              bygger på en FN-överenskommelse. Detta behövs över hela världen
              för att komma åt miljöbrotten. Jag tror att vi är överens, och
              det är bra. Då kommer vi att jobba internationellt, och även inom
              EU, tillsammans med Miljöpartiet, förmodar jag.
            </seg>
          </u>
          <note type="speaker" n="a2c6dabe">
            Anf. 156 LEIF BJÖRNLOD (mp) replik:
          </note>
          <u who="Q5578317" xml:id="i-fe33b22b02ad7e1c-8" n="d886b326">
            <seg n="4f4118e2">
              Fru talman! EU ingår ju som en del av världen.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="bbcf8db7">
            11 § Ersättningsrättsliga frågor
          </note>
          <note n="d6fe09f4">
            Föredrogs
          </note>
          <note type="speaker" n="764d6d31">
            Anf. 157 REZENE TESFAZION (s):
          </note>
          <note n="4a2a9b3e">
            Fru talman! I betänkandet Ersättningsrättsliga frågor behandlar
            lagutskottet drygt 40 motionsyrkanden. Utskottet föreslår att
            riksdagen avslår samtliga motionsyrkanden och hänvisar till pågående
            arbete och riksdagens tidigare ställningstaganden.
          </note>
          <u who="Q6206513" xml:id="i-726828f6ebbb65ec-0" n="4b6c3e26">
            <seg n="5271d257">
              De frågor som ska debatteras är bland annat ersättning för sorg
              och saknad, skadeståndsansvar för atomskador, skadeståndsansvar
              för multinationella företag, vårdnadshavares tillsynsplikt och
              skadeståndsansvar, solidariskt skadeståndsansvar för personer
              under 18 år, betalning av skadestånd i brottmål, skadestånd på
              grund av sexuella trakasserier och rätt till ersättning för vissa
              skyddsåtgärder.
            </seg>
            <seg n="3907c156">
              De försäkringsrättsliga frågorna rör företagares försäkringsskydd,
              försäkringsbolags tillgång till patientjournaler, överfallsskyddet
              i hemförsäkringar, information vid försäkringsfall, könsneutrala
              försäkringspremier med mera. Detta är bland annat de frågor som
              ska diskuteras.
            </seg>
            <seg n="4482c319">
              Fru talman! Med den bakgrundsförklaringen är det nu dags att
              debattörerna tar plats och presenterar sina ståndpunkter.
            </seg>
          </u>
          <note type="speaker" n="93ad5282">
            Anf. 158 BERTIL KJELLBERG (m):
          </note>
          <note n="0eab22b0">
            Fru talman! Inledningsvis vill jag yrka bifall till reservation
            3 under punkt 4.
          </note>
          <u who="Q4895693" xml:id="i-73133a68eb166327-0" n="eb49b938">
            <seg n="401a65f5">
              Det här betänkandet tar upp vitt skilda frågor inom det skadeståndsrättsliga
              och försäkringsrättsliga området. Det gäller allt från ersättning
              vid atomskador till föräldraansvaret.
            </seg>
            <seg n="e6524109">
              Vi moderater, liksom våra vänner i alliansen, står bakom en reservation
              där vi uppmanar regeringen att utreda frågan om föräldrarnas ansvar
              när deras barn har orsakat skador för annan. Redan i dag har föräldrarna
              ett tillsynsansvar. En förälder ska ha tillsyn över sina barn
              så att barnen inte orsakar skador för andra. Detta fungerar i
              stort sett bra när barnen är små och föräldrarna har ett egenintresse
              av att se till sina barn så att de inte kommer bort eller skadar
              sig själva. Föräldrarnas tillsyn blir dock mindre när barnen blir
              lite större och tonåringar och själva ska röra sig ute i samhället.
              Det är då som föräldraansvaret inte fungerar. Ofta får man höra
              att man inte kan övervaka sina tonåringar jämt, och därmed vill
              man friskriva sig från sitt eget ansvar.
            </seg>
            <seg n="b1e32a2f">
              Att ta sitt föräldraansvar innebär inte bara att övervaka sina
              barn utan även att delge dem goda värderingar och tydliga regler,
              hålla reda på i vilka miljöer de vistas i, vilka kamrater som
              de umgås med och att de kommer hem i rimlig tid på kvällen. Som
              offentlig försvarare för unga brottslingar har jag ofta hört föräldrar
              som försvarar sina barn med att: Min Pelle, han är så god och
              snäll. Han har haft lite otur och hamnat i dåligt sällskap.
            </seg>
            <seg n="a92ccbbc">
              Ofta har jag undrat vilka som är det där dåliga sällskapet. Lite
              mer klarsyn från föräldrarna skulle inte skada. Det är därför
              som vi menar att det är på sin plats att vi ser över föräldraansvaret
              och skärper kraven på föräldrarna.
            </seg>
            <seg n="ca88ea75">
              Fru talman! En helt annan fråga gäller vilka möjligheter en arbetsgivare
              ska ha att få ersättning när man haft kostnader för en anställd
              som drabbats av en skada. Dagens regler innebär att om en arbetsgivare
              tvingas betala ut sjuklön enligt lag eller avtal samordnas dessa
              ersättningar och arbetsgivaren har inte möjlighet att få ut den
              här ersättningen, men skadevållarens skadeståndsskyldighet minskar.
              Detta kan betyda att arbetsgivaren kan få betala ut betydande
              ersättningar när det finns en annan tydlig skadevållare som antingen
              själv eller genom försäkring borde kunna svara för de här kostnaderna.
            </seg>
            <seg n="c5e6f89f">
              I Personskadekommitténs betänkande Samordning och regress föreslog
              majoriteten att en regress skulle införas, det vill säga en möjlighet
              för arbetsgivaren att få tillbaka det man betalat ut i sjuklön
              och sjukersättning. Men den socialistiska minoriteten reserverade
              sig mot detta. Den negativa inställningen till en regressrätt
              för arbetsgivaren är ännu ett exempel, även om det inte är det
              avgörande exemplet, på de socialistiska partiernas bristande förståelse
              för villkoren inom näringslivet. Det är en orättvisa att en småföretagare
              ska drabbas av skyldighet att utge sjuklön när det finns en annan
              skadevållare. Det som betalas ut till skadelidande borde han kunna
              få tillbaka av skadevållaren.
            </seg>
            <seg n="d33ee202">
              Fru talman! Jag ska slutligen kommentera ytterligare två reservationer
              som vi moderater står bakom. För det första föreslår vi tillsammans
              med alliansen att man ska utvidga ansvaret för trafikförsäkringen
              när det gäller statens ansvar för trafikskadades sjukpenning och
              sjukersättning. Statens kostnader för sjukpenning och sjukersättning
              till följd av trafikskador uppgick 2005 till 8 miljarder kronor.
              Genom att låta trafikförsäkringen ta över dessa kostnader kopplar
              vi kostnaderna för att färdas i trafiken på ett tydligare sätt
              till de verkliga kostnaderna. Genom att försäkringspremien påverkas
              av den risk man utgör kommer den att vara ett instrument för att
              förebygga skador. En försiktig förare i glesbygd kommer att gynnas
              eftersom han i dagens system subventionerar yngre män som tar
              stora risker i trafiken. Det är både orättvist och olämpligt.
            </seg>
            <seg n="2d7d50c8">
              Reformen stimulerar också utvecklingen av ännu säkrare bilar.
              Dessutom får försäkringsbolagen drivkrafter att effektivisera
              skaderegleringen och medverka till en snabb rehabilitering. Dagens
              system med olika huvudmän i skaderegleringen gör också denna alldeles
              onödigt administrativt betungande, och den tar alldeles för lång
              tid.
            </seg>
            <seg n="58b51183">
              Den andra reservationen jag vill ta upp handlar om att det vore
              skäligt att trafikskadeersättningen jämkas om man kör rattfull
              även om man inte är vårdslös. Det är i högsta grad vårdslöst att
              sätta sig bakom ratten med alkohol i kroppen. Därför menar vi
              att full ersättning inte bör utgå.
            </seg>
            <seg n="35fc2ac3">
              I tidigare debatter i denna fråga har utskottsmajoriteten hänvisat
              till arbete inom EU med det femte direktivet om trafikförsäkring.
              Detta direktiv kom i maj 2005 och ska vara genomfört i Sverige
              i juni 2007. Enligt justitieministern pågår ett arbete med frågan
              i departementet. Jag tycker att det är beklagligt att det ska
              ta så lång tid att genomföra en förändring som de flesta anser
              vara skälig, men jag börjar vänja mig vid att det tar lång tid
              när Justitiedepartementet är inblandat. Vi borde i alla fall kunna
              enas om här i riksdagen att sända en signal till departementet
              om hur vi vill att förändringen ska se ut.
            </seg>
            <seg n="cf921ae4">
              Fru talman! Kära lagutskottskolleger och åhörare! Jag vill börja
              med att yrka bifall till alliansens gemensamma reservation nr
              9 som rör företagares försäkringsskydd. Jag står även bakom alliansens
              och Folkpartiets övriga nio reservationer.
            </seg>
            <seg n="5ddcb355">
              Jag försäkrar er att det finns hopp för Sverige. Hoppet bygger
              mer på samarbete och mindre på politiskt käbbel. Därför har vi,
              fyra olika partier, bildat Allians för Sverige, en allians som
              är redo att ta över efter valet 2006. Hoppet bygger också på en
              positiv vision om hur samhället som helhet måste fungera. Den
              positiva visionen om framtiden står de fyra allianspartierna för.
            </seg>
            <seg n="9422813d">
              Jag vill börja med att ta upp alliansens reservation nr 9, som
              rör företagares försäkringsskydd. Denna fråga visar att vi inte
              kan låsa oss till att se varje fråga för sig. Vi kan inte titta
              utskott för utskott. Vi måste lyfta blicken och se helheten. Att
              se försäkringsskyddet separat skapar en låsning och ett felaktigt
              fokus på de privata försäkringsbolagen.
            </seg>
            <seg n="c87d92c2">
              I dag bär försäkringsbolag och försäkringstagare ett orimligt
              ansvar för brottsskadekostnader. Orimligheten består i att polisen
              inte får tillräckligt med resurser att stävja brottsligheten.
              Att försäkringskostnaderna för många företag blivit orimliga hör
              alltså ihop med att polisen inte ges tillräckliga resurser att
              klara upp brott. Då blir det försäkringstagarkollektivet som gemensamt
              får stå för brottsskadekostnader som det borde ligga på brottslingarna
              att betala. Skulle polisen få arbeta med mer preventivt arbete
              skulle fler brott inte begås.
            </seg>
            <seg n="49d1eccf">
              Den som utsätts för upprepade brott får till slut ingen ekonomisk
              möjlighet att fortsätta sin verksamhet. Premierna blir för höga,
              och det blir svårt att jobba vidare utan trygghet och utan skydd.
              Detta är skadligt för företagen och därmed skadligt för de anställda
              i företagen. Detta är också skadligt för Sverige. Sverige behöver
              bra försäkringssystem, ett gott företagsklimat, fler jobb och
              färre brottslingar. I filmen Kopps , som ni kanske har sett, vill
              de centrala myndigheterna lägga ned en liten polisstation på landsbygden.
              Där är brottsligheten låg. Men i verklighetens Sverige, alltså
              inte på filmduken, där läggs polisstationer ned överallt även
              där brottsligheten är hög. Polisen tvingas prioritera riktigt
              grova brott och prioritera bort så kallade vardagsbrott och det
              förebyggande arbetet.
            </seg>
            <seg n="525f5f52">
              I stället för utredda brott och funna skyldiga brottslingar blir
              det försäkringstagarkollektivet som återigen får ta kostnadssmällen
              för de bristande polisresurserna. Det är därför det hänger ihop.
              Allt hänger ihop. Det blir försäkringsersättning i stället för
              skydd och trygghet och pengar som plåster på oläkliga sår.
            </seg>
            <seg n="78672db9">
              Men det här tycker Folkpartiet är fel. Vi vill inte ha någon
              kontraheringsplikt för försäkringsbolagen. Det tror vi inte är
              lösningen. Vi vill ge polisen mer resurser att stävja och förebygga
              brott. Brottslingar får arbetsro i dagens Sverige, och små företag
              går i konkurs. Det är inte rätt, och det är inte rättvist. Vi
              måste lyfta blicken och se helheten.
            </seg>
            <seg n="0f56e6a5">
              En annan viktig reservation är nr 4, där Folkpartiet tillsammans
              med Kristdemokraterna skriver om att man vill avskaffa det solidariska
              skadeståndsansvaret för barn under 18 år. Det solidariska skadeståndsansvaret
              blir en kollektiv bestraffning av unga brottslingar. Den unga
              person som vill betala sin del och sedan ha sonat sitt brott blir
              inte fri. Den brottsutsatte har nämligen rätt att kräva vem som
              helst av de unga medbrottslingarna på hela det sammanlagda skadeståndet,
              och då är det förstås mest effektivt att kräva den som har viljan
              och förmågan att betala i stället för att kräva betalning från
              den som inte bryr sig om han eller hon blir skuldsatt eller den
              som har tappat hoppet om en bättre framtid.
            </seg>
            <seg n="5cda41a6">
              Detta ser vi som mycket olyckligt för den unga människan som
              faktiskt har en chans att räta upp sitt liv. Det är viktigt för
              rättsmedvetandet att man döms för sina egna handlingar och sedan
              kan sona det brottet, betala ett skadestånd och ändra livskurs.
              Ingen tjänar heller på att låsa in barn i ett negativt beteende
              utan framtidstro. Att brottsoffren får sitt skadestånd kan lösas
              utan att barn solidariskt skuldsätts. Staten kan till exempel
              betala hela summan via Brottsoffermyndigheten för att därefter
              kräva de olika delarna av var och en av de unga brottslingarna.
              Det vore en mycket rimligare ordning. Det skulle också skydda
              brottsoffren bättre än dagens ordning, då brottsoffret är tvungen
              att själv behålla kontakten med förövaren för att få sitt skadestånd
              utbetalt.
            </seg>
            <seg n="7182aa07">
              Vi har ytterligare en reservation. Vi ska se hur mycket jag hinner
              säga om den. Alliansen är överens om att vårdnadshavarens tillsyn
              och skadeståndsskyldighet för skadehandlingar som barnet gör borde
              skärpas, detta för att föräldrarnas ansvar borde vara i fokus.
              Vi menar att det i grunden är fel att barn skuldsätts i Sverige
              på grund av höga skadestånd, vilket är fallet i dag, när de inte
              själva kan betala dessa förrän de börjar tjäna egna pengar. Det
              är i första hand föräldrarnas ansvar att se till att deras barn
              inte skadar andra eller andras egendom. Då bör även skadeståndsskyldigheten
              främst drabba de vuxna, som brister i sitt tillsynsansvar. Barnperspektivet
              måste få genomslag när det gäller skadestånd, som naturligtvis
              leder till skuldsättning av omyndiga barn.
            </seg>
            <seg n="1ca3caa0">
              Vi måste lyfta blicken och se helheten. Det finns hopp för barnen,
              och det finns hopp för Sverige. Det försäkrar jag er.
            </seg>
          </u>
          <note n="c11ef4b0">
            Anf. 159 MIA FRANZÉN (fp):
          </note>
          <note type="speaker" n="17091a72">
            Anf. 160 INGEMAR VÄNERLÖV (kd):
          </note>
          <u who="Q6032157" xml:id="i-2b04a517b6f42f61-0" n="c79594a0" next="i-5e0f79210b646a55-0">
            <seg n="048b47d7">
              Fru talman! I det här betänkandet finns 16 reservationer, och
              vi kristdemokrater står bakom sju av dem, av vilka fem är alliansreservationer.
              Självfallet står vi bakom alla våra reservationer, men för att
              måna om tiden nöjer jag mig med att yrka bifall till reservation
              nr 3.
            </seg>
            <seg n="a1875705">
              Vi kristdemokrater anser det gör man även inom alliansen att
              högre krav måste ställas på föräldrarna till barn som begår brott.
              Föräldrarna måste vara delaktiga, och skolan, de sociala myndigheterna
              och polisen ska vara skyldiga att ha upparbetade rutiner för att
              informera föräldrarna om deras barn misstänks för brott. Föräldrarna
              ska också vara närvarande när barn och ungdomar förhörs av polis,
              och fler polisförhör ska genomföras i hemmet. Föräldrarnas skadeståndsansvar
              ska också skärpas. Motivet till en sådan förändring skulle vara
              att tydligt peka på att föräldrarna har ett tydligt ansvar för
              vad barnen gör och var de befinner sig. Om barnen orsakar skador
              ska kostnaderna inte belasta brottsoffer, näringsidkare och försäkringsbolag.
            </seg>
            <seg n="3dacc2a0">
              Vi menar att den förändring som vi vill få till stånd har en
              klart preventiv effekt. Det är nödvändigt att få vårdnadshavarna
              att mer aktivt verka för att deras barn ej orsakar skador eller
              skadegörelse. Utskottets ställningstagande i den här frågan förvånar
              något när man påstår att det vi för fram redan ligger i linje
              med gällande rätt, och därför behövs ingen översyn. Förvisso finns
              det i 6 kap. 2 § andra stycket föräldrabalken stadgat om vårdnadshavares
              tillsynsplikt. Men här finns det ett starkt men endast om vårdnadshavaren
              uppsåtligen eller av vårdslöshet försummat sin tillsynsplikt kan
              det för honom eller henne medföra ett skadeståndsansvar. Det finns
              till exempel inte något allmänt ansvar för bristande uppfostran
              för en vårdnadshavare.
            </seg>
            <seg n="c38e7e3f">
              Därmed betyder det så kallade tillsynsansvaret praktiskt taget
              ingenting. Vem kan bevisa att en vårdnadshavare uppsåtligen eller
              av vårdslöshet försummat sin tillsynsplikt när ett barn tar de
              första stegen in på brottets bana genom att ägna sig åt den skadegörelse
              som till exempel klotter innebär? Reglerna om tillsynsansvaret
              är i dag för defensivt utformade. Om lagstiftningen på området
              vore mer offensiv, med ett skärpt skadeståndsansvar, skulle säkert
              föräldrar eller andra vårdnadshavare vara mer observanta på vad
              barnen har för sig på fritiden. Till exempel skulle kanske sonens
              eller dotterns innehav av sprejburkar med klotterfärg upptäckas
              på ett tidigt stadium.
            </seg>
            <seg n="e387b776">
              När det gäller det solidariska skadeståndsansvaret för personer
              under 18 år anser vi att det bör avskaffas. Enligt huvudregeln
              gäller att om två eller flera ska ersätta samma skada svarar de
              solidariskt för skadeståndet. Det innebär att den skadelidande
              kan kräva ut hela skadeståndsbeloppet från vilken som helst av
              dem. Eftersom ett skadestånd ofta får långtgående konsekvenser
              för de unga bör därför inte en person straffas för att medbrottslingarna
              inte gör rätt för sig.
            </seg>
            <seg n="08d4b4f8">
              Vi vill ha en översyn av trafikskadelagens ersättningsregler.
              Det är inte rimligt att jämkning av trafikskadeersättning till
              en rattfull förare endast kan ske om körningen varit vårdslös.
              Som det nu är kan en rattfyllerist, som orsakat en trafikolycka
              och blivit skadad, få full trafikskadeersättning och sitt inkomstbortfall
              täckt till 90 %. Det är direkt stötande. Naturligtvis måste synsättet
              vara att så fort någon kör bil berusad är körningen att betrakta
              som vårdslös. Här bör ersättningsreglerna ändras så att full ersättning
              inte ska kunna utgå till en förare som varit rattfull.
            </seg>
          </u>
          <note n="9c492f75">
            Ajournering
          </note>
          <note n="9b5247d2">
            Kammaren beslutade kl. 15.52 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q6032157" xml:id="i-5e0f79210b646a55-0" n="c79594a0" prev="i-2b04a517b6f42f61-0">
            <seg n="4e363b48">
              Återupptagna förhandlingar
            </seg>
          </u>
          <note n="de97583f">
            Förhandlingarna återupptogs kl. 16.00.
          </note>
          <note n="b41d5c31">
            12 § Beslut om ärende som slutdebatterats den 23 februari
          </note>
          <note n="aecb5db8">
            Punkt 1
          </note>
          <note n="42c12503">
            Punkt 2
          </note>
          <note n="4556de3b">
            Punkt 4
          </note>
          <note n="c6f01060">
            Punkt 19
          </note>
          <note n="dc74ee52">
            Övriga punkter
          </note>
          <note n="ebf8c8e3">
            13 § Beslut om ärenden som slutdebatterats vid dagens sammanträde
          </note>
          <note n="aecb5db8">
            Punkt 1
          </note>
          <note n="754f0f3c">
            Punkt 5
          </note>
          <note n="dc74ee52">
            Övriga punkter
          </note>
          <note n="aecb5db8">
            Punkt 1
          </note>
          <note n="42c12503">
            Punkt 2
          </note>
          <note n="c89a3d48">
            Punkt 3
          </note>
          <note n="3bf95629">
            Punkt 6
          </note>
          <note n="051d6566">
            Punkt 8
          </note>
          <note n="bc8c69ec">
            Punkt 11
          </note>
          <note n="146300f7">
            Punkt 12
          </note>
          <note n="610dc4cb">
            Punkt 13
          </note>
          <note n="dc74ee52">
            Övriga punkter
          </note>
          <note n="aecb5db8">
            Punkt 1
          </note>
          <note n="f02ea38c">
            Punkterna 27
          </note>
          <note n="aecb5db8">
            Punkt 1
          </note>
          <note n="610dc4cb">
            Punkt 13
          </note>
          <note n="4f2cf6a8">
            Punkt 17
          </note>
          <note n="82d52ab2">
            Punkt 23
          </note>
          <note n="112fe39e">
            Punkt 27
          </note>
          <note n="3b9f6ff7">
            Punkt 29
          </note>
          <note n="f11ff5c5">
            Punkt 31
          </note>
          <note n="e228d4b3">
            Punkt 41
          </note>
          <note n="dc74ee52">
            Övriga punkter
          </note>
          <note n="7f24ebdf">
            14 § (forts. från 11 §) Ersättningsrättsliga frågor (forts. LU14)
          </note>
          <note type="speaker" n="99d8e009">
            Anf. 161 TASSO STAFILIDIS (v):
          </note>
          <u who="Q6186607" xml:id="i-b261571baf2261c3-8" n="c62ce4c2">
            <seg n="f81184ca">
              Fru talman! Det är ungefär ett år sedan som vi pratade i kammaren
              om överfallsskyddet i hemförsäkringen och vad försäkringsvillkoren
              gör med de kvinnor som blir misshandlade i sina egna hem av sina
              egna män. I dag, fru talman, är det internationella kvinnodagen.
              Det gör det extra sorgligt att vi inte har kommit någonvart i
              frågan.
            </seg>
            <seg n="fca138d2">
              Jag skulle kunna fortsätta att prata om hur brottsskadeersättningen
              är konstruerad och att det måste finnas en fällande dom för att
              en misshandlad kvinna ska få sådan ersättning om hon blivit slagen
              av en man som hon känner till och kan peka ut. Jag skulle också
              ännu en gång kunna berätta om att den farligaste platsen för en
              kvinna att vistas på är hennes hem. Jag fick ett mejl häromsistens
              där en man skrev att det nog ändå är farligare för kvinnor att
              vistas i trafiken än i sina hem om man ser procentuellt till skadestatistiken.
              Han hade nog inte riktigt förstått hur våld i nära relationer
              fungerar.
            </seg>
            <seg n="6b181dd7">
              I dag, fru talman, ger inte hemförsäkringen någon kompensation
              till en kvinna som har blivit slagen av en partner, oftast en
              man, som hon är medförsäkrad med. För mig kan det inte bli tydligare
              än så att juridiken gör skillnad på manligt och kvinnligt kön
              samt på offentligt och privat våld. Försäkringsbolagen stöder
              sig på den så kallade principen om avtalsfrihet. Men principen
              om avtalsfrihet är inte könsneutral.
            </seg>
            <seg n="8d19b7d9">
              Fru talman! Är det verkligen rimligt att en kvinna som har blivit
              misshandlad får sämre skydd när hon har blivit slagen av en känd
              man än om hon har blivit misshandlad en okänd i en krogkö? Till
              min stora glädje och till glädje för alla drabbade kvinnor har
              man från Justitiedepartementet kommit så långt att man i alla
              fall tänker se över frågan. Men jag yrkar ändå bifall till Vänsterpartiets
              reservation nr 10 eftersom jag tycker att detta är akut.
            </seg>
            <seg n="2e2b67d1">
              Försäkringsbolagen är över huvud taget pigga på att friskriva
              sig från det ekonomiska ansvaret när de har chansen. Visst kan
              det finnas försäkringsfall där det är helt rimligt att brottsoffrets
              beteende påverkar storleken på ersättningen, till exempel om det
              kan visas att brottsoffret självt provocerat fram våldet. Men
              det får inte gå så långt att det faktum att en person har druckit
              några öl innan han eller hon blir misshandlad ska leda till att
              en del av ersättningen uteblir. Därför måste försäkringsbolagens
              oskäliga villkor ses över.
            </seg>
            <seg n="863b972e">
              Fru talman! Jag vill också passa på att lyfta upp en fråga som
              vi är helt överens om i utskottet och som vi tydligen också är
              överens om med regeringen. Det är glädjande. Utskottet säger tydligt
              i betänkandet att det är självklart att det inte får finnas diskriminering
              i fråga om försäkringstjänster. Försäkringspremierna ska vara
              könsneutrala. Vi tycker att diskrimineringen är oacceptabel. Där
              kan vi glädjas åt att vi är eniga. Jag hoppas att vi inte får
              vänta alltför länge tills vi får ett konkret förslag på riksdagens
              bord där vi kan reglera frågan om könsneutrala försäkringspremier.
            </seg>
            <seg n="2cecdfcf">
              Fru talman! Jag ska gå över till att tala om människor som råkar
              illa ut vid trafikolyckor och hur försäkringsläkarnas bedömningar
              ofta drabbar dem negativt. Detta är en fråga som jag har lyft
              fram många gånger tidigare. Vi är några i utskottet som lyfter
              fram frågan. Det handlar om att den skadade personen ofta hamnar
              i underläge gentemot försäkringsbolagen. Försäkringsbolagen har
              egna läkare som gör bedömningar av skadan, ofta bara på handlingar
              utan att själva undersöka personen. Det gäller förresten inte
              bara vid trafikolyckor utan också vid bedömningen av andra personskador.
              Det är vanligt att försäkringsläkaren skriver i sitt utlåtande
              att skadan inte alls är ett resultat av själva olycksfallet utan
              beror på en sjukdom hos den skadade personen. Om den läkare som
              har behandlat personen har en annan åsikt har försäkringsläkaren
              ändå utslagsröst. Är detta rimligt? Nej, det är det definitivt
              inte.
            </seg>
            <seg n="e0000f42">
              Därför är det angeläget att försäkringsläkarnas roll vid personskaderegleringen
              ses över. Regeringen måste särskilt titta på deras lojalitetsförhållande
              gentemot försäkringsbolaget. Handläggningen av trafikskadeärenden
              måste särskilt ses över eftersom så kallade whiplash -skador är
              så speciellt svårbedömda. Utredningen måste också ta itu med försäkringsbolagens
              handläggningstider, som enligt Finansinspektionens rapport från
              2005 bara fortsätter att öka. Jag vill också yrka bifall till
              reservation nr 15 som lyfter upp den frågan.
            </seg>
            <seg n="6401df0a">
              Vi vet i dag, fru talman, att Socialstyrelsen inte utövar tillsyn
              över försäkringsbolagens läkare. Det är inte okej. Vi vill införa
              en sådan tillsyn.
            </seg>
            <seg n="f0f32eca">
              Jag vill också lyfta upp innehållet i Vänsterpartiets reservation
              nr 7, som är extra aktuell i dag just på internationella kvinnodagen.
              Det handlar om skadestånd på grund av sexuella trakasserier på
              arbetsplatsen. Vi lever i ett samhälle där strukturerna och könsmaktsordningen
              gör att det oftast är kvinnor som utsätts för sexuella trakasserier
              på sina jobb. Det kan handla om allt från kränkande kommentarer
              till ovälkomna sexuella närmanden och porrbilder i personalrummen.
              Ibland beskattas skadeståndet som utgått på grund av sexuella
              trakasserier på arbetsplatsen som inkomst av tjänst.
            </seg>
            <seg n="4bb5ee26">
              Fru talman! Jag tycker inte att skadestånd för sexuella trakasserier
              ska beskattas på samma sätt som en vanlig löneutbetalning. Det
              ger nämligen signaler om att kvinnor får tåla att bli kränkta
              av män i arbetslivet på grund av att de är kvinnor, och det är
              helt orimligt. Utskottet avstyrker vår motion med motiveringen
              att en skattefrihet för den typen av skadestånd skulle kunna missbrukas.
              Jag tycker inte att det är en hållbar motivering. Skadestånden
              betalas i regel ut i samband med att den som har blivit trakasserad
              lämnar sin tjänst. Vilken kvinna vill bli av med sitt arbete för
              en inte särskilt hög summa pengar bara för att summan ska vara
              skattebefriad? Vilken arbetsgivare vill bli stämplad som någon
              som inte tar tag i sexuella trakasserier eller till och med är
              den som själv trakasserar?
            </seg>
            <seg n="65351b69">
              Fru talman! Det är många förändringar som ännu behöver göras.
              Det är viktigt att vi lyfter upp dem, inte minst i dag när det
              är internationella kvinnodagen.
            </seg>
            <seg n="c124db29">
              Nu vill jag gå över till en fråga som våra borgerliga kolleger
              i lagutskottet har lyft upp med energi och glöd. Det handlar om
              att de borgerliga partierna, den så kallade alliansen, vill införa
              ett skadeståndsansvar för dålig uppfostran.
            </seg>
            <seg n="ee7e55c7">
              Hur är detta möjligt? Jag skulle gärna vilja att ni redovisar
              hur ni har sett på vilka konsekvenser det här kommer att innebära
              för barnen. Vad kommer det att bli för konsekvenser för barnen,
              Bertil Kjellberg och Mia Franzén? Vilka blir konsekvenserna när
              föräldrarna så klart kommer att ge skulden för ett sådant här
              eventuellt skadestånd till barnen? Det är alltså inte bara rättskipningen
              som kommer att peka ut barnen utan även föräldrarna.
            </seg>
            <seg n="3f749270">
              Är det verkligen möjligt att införa skadeståndsansvar för dålig
              uppfostran? Var kommer vi att dra gränsen? Jag tycker att det
              är oerhört intressant, och jag tycker att de borgerliga partierna
              som har reserverat sig till förmån för ett sådant här yrkande
              också ska svara på det.
            </seg>
            <seg n="c3855459">
              Med det här, fru talman, vill jag yrka bifall till de delar i
              betänkandet som vi står bakom. I övrigt står jag bakom alla de
              reservationer och särskilda yttranden som jag har lämnat in. För
              tids vinnande har jag yrkat bifall bara till de två reservationer
              som jag tidigare har nämnt.
            </seg>
          </u>
          <note type="speaker" n="1f0cc64b">
            Anf. 162 VIVIANN GERDIN (c):
          </note>
          <u who="Q4949860" xml:id="i-516cff891844cb4f-0" n="3b599162">
            <seg n="23bf38ae">
              Fru talman! Ledamöter och övriga åhörare! Jag vill börja med
              att redovisa att jag står bakom alla Centerns ställningstaganden
              och reservationer, men för tids vinnande vill jag yrka bifall
              till reservation 14 och reservation 15.
            </seg>
            <seg n="27f311ce">
              Jag vill helt kort börja med att deklarera att vi också har en
              annan reservation, nr 10, som gäller överfallsskyddet i hemförsäkringar.
              Det är kanske inte många gånger som man kan instämma i det Vänsterpartiet
              framför, men jag vill göra det i just den här frågan om överfallsskyddet
              i hemförsäkringarna. Där finns det en samsyn mellan oss. Jag delar
              fullständigt tanken att vi måste komma till rätta med det här.
              Det är en könsdiskriminering som ligger i detta att försäkringen
              kan undanta kvinnor som blir misshandlade av närstående, och därmed
              skulle kvinnorna inte ha rätt till ersättning.
            </seg>
            <seg n="c87375ea">
              Jag vill också helt kort beröra reservation 14, som handlar om
              jämkning av trafikskadeersättning. Där har vi från Centerns sida
              en motion även i år vi har haft det tidigare år. Vi tycker att
              det är anstötligt att den som kör rattonykter kan erhålla ersättning
              från trafikförsäkringen utöver annan ersättning. Det gör att den
              hamnar på ungefär 90 %, men man kan också få 100 % ersättning
              om man via sin arbetsgivare har en annan försäkring som täcker
              upp.
            </seg>
            <seg n="10841b46">
              Det hänvisas till att det är först när man kör vårdslöst som
              den här ersättningen skulle ifrågasättas. Men från Centerpartiets
              sida anser vi att köra berusad är att köra vårdslöst.
            </seg>
            <seg n="e9205e8b">
              Jag vill för övrigt fokusera mitt inlägg på det som gäller handläggning
              av trafikskadeärenden. Det är väl känt att handläggningen av trafikskadeärenden
              inom försäkringsbolagen tar väldigt lång tid. Det rör sig om många
              år. Jag har nyligen fått information om att en kvinna först efter
              17 år har fått sin skada godkänd. Det är fullständigt oacceptabelt.
              Det är väldigt påfrestande för den som har fått en allvarlig skada
              att leva i den här ovissheten och att först få skadan dokumenterad
              inom sjukvården men sedan ständigt bli ifrågasatt av ett försäkringsbolag.
            </seg>
            <seg n="048055ef">
              En grupp som har råkat väldigt illa ut är de som har svårbedömda
              skador, till exempel de som råkat ut för whiplash -skador. Men
              det kan även röra sig om andra skador, som inte är så synliga
              och inte så påtagliga. Frustrerande för alla dessa är naturligtvis
              också att de hamnar i detta vakuum de anses skadade men är ändå
              inte det.
            </seg>
            <seg n="2bc1170a">
              Det finns naturligtvis flera bakomliggande skäl till det här.
              Försäkringsbolagen säger att det är en besvärlig situation, att
              fallen har blivit mer komplicerade, att det är brist på skadereglerare
              och att även ny lagstiftning som vi tar här i riksdagen skulle
              göra det hela mer komplicerat. Och visst kan det spela en roll,
              men jag tycker inte att försäkringsbolagen kan skjuta det ifrån
              sig. De har också ett ansvar att ta itu med det här.
            </seg>
            <seg n="c9f036e5">
              Men när vi vet om det här och det har pågått under så lång tid,
              att försäkringsbolagen tar god tid på sig, har vi naturligtvis
              också ett ansvar att lyfta upp frågan och försöka bidra till att
              underlätta.
            </seg>
            <seg n="b11c2536">
              Det finns också oklarheter för försäkringstagaren. Vi vet att
              många skadade har väldigt svårt att erhålla rättshjälp för att
              överklaga försäkringsbolagens beslut. Risken är väldigt stor att
              många inte anser det värt att föra en rättsprocess, därför att
              de är rädda att få betala motpartens rättegångskostnader. Det
              är avskräckande.
            </seg>
            <seg n="c1486a1a">
              Men det finns också andra oklarheter. Det är försäkringsbolagens
              egna läkare, som tidigare har tagits upp här, så kallade förtroendeläkare
              eller sakkunnigläkare. De finns även inom Försäkringskassan, som
              också har egna läkare, som är i samma beroendeställning därför
              att de avlönas av sin uppdragsgivare. Det här leder till en ökad
              misstro ute hos allmänheten emot det system vi har.
            </seg>
            <seg n="fd47095f">
              Ännu märkligare är att dessa läkare inte omfattas av samma krav
              som övriga läkare, därför att de faller inte under Socialstyrelsens
              tillsyn.
            </seg>
            <seg n="e5c27dab">
              Misstanken att det finns ekonomiska intressen som påverkar är
              naturligtvis stark, eftersom det är försäkringsbolagen som i slutändan
              ska betala ut ersättningen när det blir konstaterat. Men problemet
              kvarstår att försäkringsbolaget hela tiden använder olika argument,
              som många gånger är svåra att förstå för både försäkringstagare
              och oss beslutsfattare.
            </seg>
            <seg n="e61a358b">
              Den roll som de medicinska rådgivarna inom försäkringsbolagen
              har i dag är någonting som man återigen måste sätta fokus på.
              Jag har talat om det här i flera år, och vi befinner oss nu i
              precis samma situation som för sju åtta år sedan, när jag kom
              in i riksdagen.
            </seg>
            <seg n="09780c0a">
              Ett alternativ är att de här läkarna görs helt fristående. Det
              är inget förslag jag lägger, utan jag vill bara väcka en diskussion.
              De behöver inte avlönas av försäkringsbolagen, utan det skulle
              kunna vara någon helt fristående. Som det är nu blir skadetvisterna
              mellan försäkringsbolagen och försäkringstagarna som en kamp,
              att jämföra med den mellan Goliat och David.
            </seg>
            <seg n="4d53fe37">
              Försäkringstagarnas hela situation måste ses över. Det gäller
              rättsskyddsförsäkringarna. Jag anser också att man måste sätta
              fokus på handläggningstiderna för att korta ned dem.
            </seg>
            <seg n="1af3df8a">
              Vi har tagit del av en rapport från Finansinspektionen, och den
              i sig kan utgöra en grund för att gå vidare. Men när vi har diskuterat
              det här är vi överens om att vi behöver komplettera den. Det är
              också därför som vi i vår reservation lägger ett förslag om att
              det behöver tillsättas en utredning även om det har funnits tidigare.
              Men med tanke på den kunskap som finns och de utredningar som
              ligger sedan tidigare bör man göra en sammanfattning och få en
              helhetsbild av detta.
            </seg>
            <seg n="9c00bfce">
              Därmed har jag inget övrigt att säga, utan jag instämmer i våra
              övriga ställningstaganden.
            </seg>
          </u>
          <note type="speaker" n="334e18d9">
            Anf. 163 CHRISTINA NENES (s):
          </note>
          <u who="unknown" xml:id="i-f530789963718b3d-10" n="a187ff0a">
            <seg n="b2314c78">
              Fru talman! Ledamöter och övriga åhörare! Som tidigare sagts
              ska vi i dag behandla lagutskottets betänkande nr 14. Det innehåller
              ganska många motioner, drygt 40 stycken, som handlar om skadestånd
              och försäkringsrättsliga frågor. I mitt anförande kommer jag bara
              att ta upp de försäkringsrättsliga spörsmålen. Min kamrat Anneli
              Särnblad kommer sedan att behandla de skadeståndsrättsliga.
            </seg>
            <seg n="80392344">
              Fru talman! Jag vill börja med att yrka bifall till förslaget
              i betänkandet och avslag på samtliga reservationer.
            </seg>
            <seg n="f1f82bdf">
              Tiden går fort. Det är nu ett drygt år sedan vi här i kammaren
              tog beslut om en ny försäkringsavtalslag som började gälla den
              1 januari i år. I den debatten framförde vi i utskottsmajoriteten
              att vissa kompletteringar behövde göras, men det fanns inget underlag
              för någon ny lagstiftning vid det tillfället. Då tänker jag närmast
              på företagsförsäkringarna. Vi är ju alla medvetna om att det finns
              problem för vissa småföretagare att få teckna försäkring på grund
              av ökad risk för inbrott med mera.
            </seg>
            <seg n="4a49b664">
              Förra året kom det ett yrkande från bland annat Centerpartiet
              om att det skulle finnas en kontraheringsplikt, det vill säga
              en rätt att teckna försäkring även för småföretagarna. Just därför
              tillsatte regeringen en utredare för att se över det. Han det
              är en han som har gjort det har tagit fram ett förslag som nu
              remissbehandlas innan regeringen återkommer med förslag till åtgärder.
            </seg>
            <seg n="0bc442c1">
              En annan viktig fråga som vi måste hitta en bra lösning på är
              överfallsskyddet i hemförsäkringen. Där har det visserligen gjorts
              skärpningar i den nya försäkringsavtalslagen. Som exempel kan
              nämnas att försäkringsbolagen inte kan säga att överfallsskyddet
              inte gäller utan att ha informerat försäkringstagaren om det.
              Om inte den informationen har nått fram till försäkringstagaren
              gäller försäkringen fullt ut.
            </seg>
            <seg n="3be34dfe">
              Det finns ändå vissa oklarheter, bland annat med den så kallade
              identifikationsparagrafen. I dag när det är den internationella
              kvinnodagen tycker jag att det är extra roligt att kunna säga
              att Justitiedepartementet redan har tillsatt en utredare för att
              göra en översyn på det området och återkomma med eventuella lagändringar.
            </seg>
            <seg n="8a20d7fc">
              När det gäller nedsättning av försäkringsersättning vid fall
              då den försäkrade kan ha medverkat till ett försäkringsfall, som
              Tasso här tog upp, är skrivningarna i den nya försäkringsavtalslagen
              betydligt tydligare än tidigare. De är till förmån för den skadelidande
              när det gäller personförsäkring. Nu ska det tas humanitära och
              sociala hänsyn vid bedömning av försäkringsersättningen.
            </seg>
            <seg n="2e797e59">
              Det finns också ett yrkande om uppföljning av den nya försäkringsavtalslagen.
              Den här lagen trädde ju i kraft den 1 januari i år. Redan i propositionen
              framförde regeringen att lagstiftning av det här slaget ska följas
              upp så att den tillämpas på ett riktigt sätt. Om det behövs ska
              man vidta erforderliga åtgärder. Som jag sade tidigare har lagen
              bara varit i kraft i drygt två månader, och det har redan gjorts
              vissa åtgärder som jag har berättat om. Om det skulle behövas
              framöver att man gör ytterligare åtgärder kommer det också att
              göras.
            </seg>
            <seg n="6cb49f5e">
              Fru talman! Även i år har vi en reservation från de borgerliga
              partierna som handlar om jämkning av trafikskadeersättning till
              förare som varit rattfull. Jag vill även denna gång slå fast att
              Socialdemokraternas hållning i den här frågan är solklar. Alkohol,
              andra droger och bilkörning hör inte ihop. Ingemar Vänerlöv säger
              att han vill ha en översyn. Men det har ju redan pågått ett arbete
              på Justitiedepartementet som handlar om just den här frågan. Och
              jag kan lugna Bertil Kjellberg med att säga att ett förslag kommer
              att presenteras före sommaren.
            </seg>
            <seg n="739e31b5">
              En annan gemensam reservation från de borgerliga partierna är
              den som innebär att kostnaderna för personskador i trafiken ska
              överföras till den obligatoriska trafikförsäkringen. Den frågan
              har behandlats i Personskadekommittén, och majoriteten i kommittén
              har inte ställt sig bakom ett sådant förslag. Det pågår nu beredning
              av Personskadekommitténs betänkande. Utan att föregripa den beredningen
              kan jag säga att vi socialdemokrater i dag säger nej till ett
              sådant förslag som skulle innebära en övergång mot mer privata
              försäkringslösningar. Reservanternas förslag står helt i motsats
              till de generella socialförsäkringar som vi har i dag som innebär
              att vi har socialförsäkringar i botten och kompletterande obligatoriska
              eller frivilliga försäkringar på toppen, till exempel trafikförsäkringen.
              Socialförsäkringarna är starkt omfördelande, inkomstrelaterade,
              och de utjämnar kostnaderna för olika riskgrupper.
            </seg>
            <seg n="19baf84b">
              Fru talman! De borgerligas förslag skulle också innebära minst
              en fördubbling av premierna till trafikförsäkringen. Det skulle
              bli mycket kännbart för vissa grupper som är helt beroende av
              bil för att klara av sin vardag.
            </seg>
            <seg n="edac06bf">
              Slutligen, fru talman, vill jag nämna något om det arbete som
              gjorts och det som pågår för att förbättra situationen för dem
              som råkar ut för en trafikskada. Den dagen olyckan är framme är
              det av stor betydelse att jag kan känna förtroende för det försäkringsbolag
              som har att hantera mitt ärende och att handläggningstiden inte
              är orimligt lång.
            </seg>
            <seg n="2e4f1210">
              Finansinspektionen följer regelbundet upp försäkringsbolagens
              hantering av trafikskadade och lämnar också förslag på åtgärder
              för att förkorta handläggningstiderna och förbättra skaderegleringen.
              Trots detta lyckas inte bolagen fullt ut. Det är bekymmersamt.
              Därför gjorde regeringen en skarpare skrivning i den nya försäkringsavtalslagen
              som innebär att när ett försäkringsbolag får kännedom om ett försäkringsfall
              ska bolaget utan uppskov vidta de åtgärder som behövs för att
              försäkringsfallet ska kunna regleras, och det ska ske skyndsamt
              med beaktande av den ersättningsberättigades behöriga intressen.
            </seg>
            <seg n="4a1fea30">
              Regeringen bereder nu också ett förslag om att bolagen ska kunna
              betala ut livränta i förskott för skador som utgör arbetsskador,
              det vill säga trafikolyckor till och från arbetet eller i arbetet.
            </seg>
            <seg n="d9905101">
              Fru talman! Det här är ett sätt att underlätta för den skadelidande.
            </seg>
            <seg n="33847552">
              När det sedan gäller de medicinska rådgivare, eller försäkringsläkare
              som vi också kallar dem ibland, som försäkringsbolagen anlitar
              har Socialstyrelsen på uppdrag av regeringen lämnat ett förslag
              som nu bereds som går ut på att Trafikskadenämnden ska kunna ges
              möjlighet att begära prövning av tvistiga, svårbedömda och andra
              principiella skadeärenden hos Socialstyrelsens rättsliga råd.
              Detta skulle innebära en förbättrad rättssäkerhet för de skadelidande
              då en oberoende expertvärdering kan ske av försäkringsläkarnas
              medicinska bedömningar.
            </seg>
            <seg n="4b644e8b">
              Fru talman! Slutligen vill jag återigen yrka bifall till förslaget
              i betänkandet och avslag på samtliga reservationer.
            </seg>
          </u>
          <note type="speaker" n="200237cd">
            Anf. 164 BERTIL KJELLBERG (m) replik:
          </note>
          <u who="Q4895693" xml:id="i-a3acefcf15a37a98-0" n="eb49b938">
            <seg n="bc8091c9">
              Fru talman! Jag tänkte bara kommentera lite grann när det gäller
              den överföring som vi har föreslagit av kostnaderna i trafikförsäkringen
              från den allmänna till den privata försäkringen.
            </seg>
            <seg n="93b1d157">
              Jag förstår inte riktigt när man säger att det skulle vara en
              privatisering. I grunden är det ju så att försäkringsbolagen ska
              betala samma belopp som den allmänna försäkringen, så den skadelidande
              ska inte drabbas av det här. Påståendet att kostnaderna ska fördubblas
              är starkt överdrivet. Man måste också poängtera att den sittande
              regeringen inte har tvekat att föra över betydande kostnader på
              fordonsägare genom den gröna skatteväxlingen. Av Långtidsutredningen
              framgår det att man i Norrlands inland får 1 540 kr i extrakostnader
              per år på grund av den gröna skatteväxlingen. Så det argumentet
              tycker jag inte är rimligt. Dessutom är det ett rättviseskäl.
            </seg>
            <seg n="e9486c27">
              Vi som bor i Norrland subventionerar unga motorcyklister i Helsingforssområdet.
              De får lägre försäkringspremier på grund av att staten tar en
              betydande kostnad för sjukpenning och sjukersättning. Det tycker
              jag inte är rättvist.
            </seg>
          </u>
          <note type="speaker" n="706cbcc1">
            Anf. 165 CHRISTINA NENES (s) replik:
          </note>
          <u who="unknown" xml:id="i-f530789963718b3d-11" n="a187ff0a">
            <seg n="3cc6f085">
              Fru talman! Det föreslås att man ska föra över ansvaret för personskador
              i trafiken till trafikförsäkringen. Bertil Kjellberg säger att
              vi redan har fört över stora kostnader på trafikanterna genom
              den gröna skatteväxlingen.
            </seg>
            <seg n="4ff57924">
              Det är någonting helt annat som de borgerliga partierna nu föreslår.
              De föreslår att man ska föra över kostnader för sjukpenning och
              förtidspension på försäkringsbolagen.
            </seg>
            <seg n="4d6e8b18">
              Det kan man inte jämföra med den gröna skatteväxlingen. Jag skulle
              vilja fråga Bertil Kjellberg vilken grupp som därefter ska stå
              för sina egna kostnader när man väl har fört över kostnaderna
              för personskadorna i trafiken.
            </seg>
          </u>
          <note type="speaker" n="9b74dff4">
            Anf. 166 BERTIL KJELLBERG (m) replik:
          </note>
          <u who="Q4895693" xml:id="i-a3acefcf15a37a98-1" n="eb49b938">
            <seg n="0717d077">
              Fru talman! Jag tycker visst att man kan jämföra den gröna skatteväxlingen
              och förslaget. Trafiken ska bära de kostnader som den förorsakar.
              Det finns stora likheter med detta.
            </seg>
            <seg n="4dbf1f3f">
              Det finns en rad fördelar med förslaget. Försäkringsbolagen blir
              mycket mer angelägna om en snabb skadereglering och en snabb rehabilitering,
              för då minskar det kostnaderna direkt i börsen för försäkringsbolagen.
              I dag ser vi att försäkringsbolagen inte har det incitamentet.
              De betalar kanske bara för 1020 % av den inkomstförlust som den
              skadelidande får medan staten står för 80 %.
            </seg>
            <seg n="5d997964">
              Man övervältrar kostnaderna. På det viset har försäkringsbolagen
              inget incitament att göra verkligt stora insatser för att personen
              ska komma tillbaka. Det är också ett skäl för förslaget.
            </seg>
          </u>
          <note type="speaker" n="6cdb9c4a">
            Anf. 167 CHRISTINA NENES (s) replik:
          </note>
          <u who="unknown" xml:id="i-f530789963718b3d-12" n="a187ff0a">
            <seg n="b5f5f4a5">
              Fru talman! De minst 20 % som försäkringsbolagen står för i dag
              är tillräckligt skäl för att försäkringsbolagen ska se till att
              människor kommer tillbaka i arbete och får skaderegleringen på
              ett bra sätt. Det tycker jag inte är något skäl till att föra
              över det så att trafiken ska stå för egna kostnader.
            </seg>
            <seg n="03830cb2">
              Vi ser det som en ren privatisering av de generella socialförsäkringar
              vi har. Det vill vi inte göra. Vi vill i stället utöka de generella
              socialförsäkringar vi har i dag och jobba vidare på den vägen.
              Sedan kan man ha privata eller obligatoriska försäkringar på toppen.
              Men man ska absolut inte gå mot en privat försäkringslösning för
              just trafikanterna.
            </seg>
            <seg n="02867f0f">
              Det är bara ett steg för de borgerliga partierna till att sedan
              ta nästa grupp som också ska stå för sina kostnader.
            </seg>
          </u>
          <note type="speaker" n="6d9039d9">
            Anf. 168 ANNELI SÄRNBLAD (s):
          </note>
          <u who="Q4768958" xml:id="i-cb8a1d304ea7c0a3-0" n="aab8a948">
            <seg n="033a90ab">
              Fru talman! Jag ska försöka att hålla mig till lagutskottsfrågorna.
              Vi har ibland en tendens att landa i lite andra frågor.
            </seg>
            <seg n="f4540231">
              Jag ska som min partivän Christina Nenes sade tidigare ta upp
              skadeståndsdelen i detta betänkande. Jag kommer att kommentera
              alla reservationer och särskilda yttranden och hur vi står i olika
              frågor.
            </seg>
            <seg n="83474227">
              Regler om ansvar för skador som uppkommer i verksamhet med atomanläggning
              finns i atomansvarighetslagen. Denna lag bygger på två konventioner.
              Den ena är 1960 års Pariskonvention om skadeståndsansvar på atomenergins
              område. Den föreskriver att innehavaren av en atomanläggning är
              ansvarig för atomskador oberoende av vållande, det vill säga att
              innehavarens ansvar är strikt. Den andra konventionen är tilläggskonventionen
              till Pariskonventionen som kom år 1963. Den innehåller regler
              om kompletterande ersättningar av statsmedel vid atomskador. Vi
              har från svensk sida tillträtt båda konventionerna.
            </seg>
            <seg n="b171f0b9">
              Den 12 februari 2004 hölls mellan konventionsstaterna till Pariskonventionen
              och tilläggskonventionen en diplomatkonferens för att anta ändringar.
              Ansvarsbeloppet enligt den reviderade Pariskonventionen till skillnad
              från den ursprungliga konventionen blev uttryckt som ett minimibelopp.
              Den stat som önskar kan fastslå ett större belopp eller bestämma
              att det inte ska gälla någon begränsning för anläggningsinnehavarens
              ansvar.
            </seg>
            <seg n="89d4ab84">
              Det som nu hänt i den här frågan är att regeringen i november
              2004 har beslutat att ge en särskild utredare i uppdrag att göra
              en översyn av atomansvarsdirektivet. Utredaren ska ta fram ett
              underlag för bedömning av om Sverige bör tillträda de reviderade
              versionerna av konventionerna.
            </seg>
            <seg n="95ece76a">
              Fru talman! Jag vill i denna fråga poängtera att både regeringen
              och motionärerna anser att det är önskvärt att Sverige kan tillträda
              ändringsprotokollen. Frågan övervägs som sagt i utredningen och
              ska redovisas senast den 28 april i år.
            </seg>
            <seg n="611bfdba">
              Fru talman! Jag övergår nu till den viktiga frågan om skadeståndsansvar
              för multinationella företag. Det är av stor vikt att vi i Sverige
              aktivt deltar i det internationella arbete som rör dessa frågor.
              Inom EU finns i dag gemensamma regler om vilka domstolar som ska
              ta hand om skadeståndsfrågor.
            </seg>
            <seg n="62b34915">
              Jag vill i denna fråga särskilt lyfta fram initiativet Globalt
              ansvar som lanserades av regeringen i mars 2002 för att stimulera
              näringslivet att verka för global utveckling i dessa frågor. Genom
              Globalt ansvar verkar regeringen för att stimulera kunskaps- och
              erfarenhetsutbyte om frågor som rör både socialt och miljömässigt
              ansvar i företagens internationella verksamhet. Detta görs med
              bland annat seminarier där möten sker mellan företag, fackföreningar,
              enskilda organisationer, myndigheter, FN, forskare, med flera.
            </seg>
            <seg n="fd481296">
              Fru talman! Vi ska i Sverige vara ett föredöme i att främja sociala
              hänsyn och miljömässiga hänsyn. I regeringens skrivelse Ökad välfärd
              och global utveckling svensk handelspolitik i WTO:s Doharunda
              anför just regeringen att vi ligger långt framme men att vi vill
              gå ännu längre.
            </seg>
            <seg n="18b15ef0">
              Jag kommer därefter in på frågan om vårdnadshavares tillsynsplikt
              och skadeståndsansvar. Vi socialdemokrater anser att det inte
              är rimligt att föräldrar ska ha utökat skadståndsansvar för det
              som deras barn gör. I 6 kap. 2 § andra stycket i föräldrabalken
              regleras vårdnadshavarens tillsynsplikt i syfte att hindra att
              barnet orsakar skada.
            </seg>
            <seg n="15c4e0fc">
              Tillsynsansvaret för föräldrar förstärktes i början av 90-talet.
              Någon ytterligare skärpning av föräldrars ansvar med hänsyn till
              bland annat ansvarsförsäkringens roll är inte påkallad.
            </seg>
            <seg n="b8c2b7da">
              I de normala fallen finns i dag alltid en ansvarsförsäkring.
              Det innebär att huvudregeln även för barn är att dessa har fullt
              skadeståndsansvar. Däremot kan hon eller han inte åläggas skadestånd
              med en lägre gräns. Det finns inte nu i skadeståndsanvaret. Familjens
              ansvarsförsäkring täcker dock ansvaret.
            </seg>
            <seg n="66b05ef1">
              Vi anser att ett objektivt strikt skadeståndsansvar skulle stå
              i strid med huvudregeln inom svensk skadeståndsrätt att det kräver
              uppsåt eller vårdslöshet för att någon ska anses vara skadeståndsskyldig.
              Ett objektivt skadeståndsansvar skulle innebära skadeståndsskyldighet
              i fall där vårdnadshavare inte har några praktiska möjligheter
              att påverka händelseförloppet och därmed det egna skadeståndsansvaret.
              Tasso Stafilidis från Vänsterpartiet belyste den här frågan exemplariskt.
            </seg>
            <seg n="e5d7aeee">
              Fru talman! Barn leker och handlar ibland impulsivt och oförutsägbart.
              När jag lyssnade på när de borgerliga talade om den här frågan
              var det många saker som kom för mig. Bertil Kjellberg nämnde att
              föräldraansvaret ska öka och att ansvaret för tonåringar inte
              fungerar i dag. I stort sett kan man säga att de flesta unga människor
              inte begår brott eller gör saker.
            </seg>
            <seg n="c0431141">
              Något som slog mig ännu starkare var när jag tänkte på de föräldrar
              som är ensamstående. Pappan har stuckit ifrån mamman. Hon har
              kanske en inte så hög lön och ska betala ett skadestånd. Jag ställer
              mig frågan: Ska hon försöka att få ett lån för att betala skadeståndet?
              I politiken handlar det om solidaritet, och det även i den här
              frågan.
            </seg>
            <seg n="e23d970c">
              Samhället ska ta ett ansvar på många andra områden, som vi inte
              debatterar i lagutskottsfrågorna. Men det handlar om ett helt
              samhälle där vi hjälps åt när vissa ibland kanske har problem
              och helt enkelt känner sig väldigt ensamma. Då har vi alla ett
              ansvar.
            </seg>
            <seg n="705db54d">
              När det gäller frågan om solidariskt skadeståndsansvar anser
              vi att det bör behållas. Man kan ställa sig frågan: Varför vill
              vi det? Jo, ett solidariskt skadeståndsansvar innebär att den
              skadelidande kan kräva ut skadeståndsbeloppet från vem som helst
              av flera skadeståndsskyldiga. Den som har fått utge skadestånd
              har dock regressrätt gentemot övriga skadeståndsskyldiga. Denna
              ordning gör det enkelt för den skadelidande. Hon eller han behöver
              inte bedriva flera olika indrivningsprocesser eller söka upp skadegörarna
              var och en för sig, utan kan vända sig till en enda. Det är bra
              för brottsoffret och andra som lider skada. Det är vårt stora
              argument i frågan.
            </seg>
            <seg n="ceee248a">
              Frågan om arbetsgivarens regressrätt för sjuklön till arbetstagare
              som skadats genom annans vållande har behandlats av Personskadekommittén,
              som många andra har sagt. Just nu pågår beredning på Justitiedepartementet
              av kommitténs förslag. Eftersom det nämndes här i debatten vill
              jag ändå klarlägga att majoriteten i denna utredning inte är s,
              v och mp utan den borgerliga maktalliansen.
            </seg>
            <seg n="0b708fc3">
              Jag ska nämna några ord om sexuella trakasserier. I jämställdhetslagen
              finns en skadesanktionerad skyldighet för en arbetsgivare att
              vidta utredningsåtgärder och andra åtgärder vid ett påstående
              att sådana trakasserier förekommer på arbetsplatsen. Om arbetsgivaren
              inte fullföljer dessa skyldigheter ska arbetsgivaren betala skadestånd
              för den kränkning och underlåtenhet som detta innebär.
            </seg>
            <seg n="61d83042">
              Om vi, som man anser i en reservation, skulle tycka att det här
              skulle vara skattebefriade ersättningar så skulle det lätt kunna
              missbrukas. Möjligheten att komma till rätta med det skulle vara
              mycket liten. Skatteutskottet har haft frågan på sitt bord ett
              flertal gånger. Även det utskottet har avstyrkt förslaget, liksom
              vi i lagutskottet gör.
            </seg>
            <seg n="da2f962f">
              Fru talman! När det gäller reservationen om ersättning av vissa
              skyddsåtgärder har dessa frågor övervägts av Personsäkerhetsutredningen,
              som i augusti 2002 överlämnade ett delbetänkande. I en nationell
              handlingsplan mot våld i nära relationer pågår just nu en beredning
              i dessa så viktiga frågor på Justitiedepartementet. I betänkandet
              tar man upp de här frågorna, men vi i Socialdemokraterna är inte
              beredda att föregå det beredningsarbete som just nu pågår.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="60f0c7e6">
            15 § Sjöfylleri
          </note>
          <note n="d6fe09f4">
            Föredrogs
          </note>
          <note n="a59c5169">
            Andre vice talmannen konstaterade att ingen talare var anmäld.
          </note>
          <note n="503d8d53">
            16 § Transport av farligt gods
          </note>
          <note n="d6fe09f4">
            Föredrogs
          </note>
          <note type="speaker" n="f1ef5dbf">
            Anf. 169 ESKIL ERLANDSSON (c):
          </note>
          <u who="Q3058054" xml:id="i-988fb877a59e5514-4" n="a3a77549">
            <seg n="f3fb38d4">
              Fru talman! I föreliggande betänkande behandlas bland annat frågan
              om tillsyn av farligt gods och transporter av farligt gods.
            </seg>
            <seg n="6d394e67">
              I en motion har föreslagits att även Tullverket skulle få ha
              kvar en del av det tillsynsansvar som man har haft sedan lång
              tid tillbaka. Och varför nu detta? Varför har det förslaget lagts
              fram i en motion?
            </seg>
            <seg n="55997d62">
              För mig finns det två skäl. Det ena är det som jag ibland brukar
              kalla för mitt Smålandsskäl. Jag tycker att samhällets resurser
              i alla avseenden ska användas på ett ansvarsfullt och ändamålsenligt
              sätt. Så är inte fallet här.
            </seg>
            <seg n="d54a3ecd">
              Mitt andra skäl är att jag bedömer att polisens möjligheter att
              i praktiken utöva den tillsyn som man nu får överförd till sig,
              speciellt i glesbygden där vi också har tullstationerna, inte
              kommer att bli vad den borde vara.
            </seg>
            <seg n="ee59815d">
              Man kan ställa sig frågan om varför inte majoriteten är intresserad
              av att hushålla med samhällets pengar på ett förnuftigt sätt.
              Varför är inte majoriteten intresserad av att tillsynen ska fungera
              på ett bra sätt i alla delar av landet? Jag förväntar mig att
              vi under debatten får besked om detta. Eller är det så enkelt
              att ett förnuftigt förslag som kommer från oppositionen behandlas
              som oppositionsförslag brukar göra, det vill säga nonchalant?
              Är det det som är svaret på min fråga?
            </seg>
          </u>
          <note n="f981117b">
            Jag vill, fru talman, yrka bifall till den reservation som finns
            i betänkandet.
          </note>
          <note type="speaker" n="e3916a14">
            Anf. 170 CARL-AXEL ROSLUND (m):
          </note>
          <u who="Q5039749" xml:id="i-078897972527fea9-0" n="2b92ae81">
            <seg n="07decceb">
              Fru talman! Jag yrkar också bifall till alliansens reservation.
            </seg>
            <seg n="099007e3">
              Jag vill ta några minuter av min tid till att prata om säkerhetsrådgivare.
              De är förutsättningen för att den här lagen följs och fungerar.
              Bakom varje transport av farligt gods ska det finnas en säkerhetsrådgivare.
              Det är ett krav och en lag som har funnits i sex år. Ändå har
              i alla fall hälften av våra kommuner fortfarande ingen säkerhetsrådgivare.
            </seg>
            <seg n="1711fb70">
              330 av våra transportföretag hade strax före årsskiftet fortfarande
              ingen säkerhetsrådgivare. Det kunde man läsa på Räddningsverkets
              hemsida. När jag gjorde försvarsministern uppmärksam på det här
              så försvann uppgifterna från Räddningsverkets sida. Men jag har
              varit inne och sett dem.
            </seg>
            <seg n="298eab6f">
              Det är till och med så illa, fru talman, att fram till ganska
              nyligen var begreppet och yrket säkerhetsrådgivare totalt okänt
              för arbetsförmedlingen. Vi har fått den märkliga situationen att
              vi har ett antal människor som är utbildade säkerhetsrådgivare
              som är arbetslösa. Ofta är det tullare som blev arbetslösa i samband
              med inträdet i EU som därefter har passat på att utbilda sig till
              säkerhetsrådgivare. I dag går de alltså arbetslösa samtidigt som
              statistiken visar att det finns ett mycket stort behov.
            </seg>
            <seg n="b519bd65">
              Jag är rädd, fru talman, för att det rullar ett antal bomber
              på våra vägar eftersom kontrollen är så dålig. Tro nu inte att
              farligt gods bara är någonting explosivt eller att det är giftiga
              kemikalier! Farligt gods är sjukvårdsavfall. I dessa fågelinfluensans
              tider ska döda andfåglar, varenda gång man hittar en sådan, transporteras
              enligt lagen om farligt gods. Låt mig nämna galna ko-sjukan med
              allt det slakteriavfall som den har genererat; det är farligt
              gods som ska fraktas enligt den här lagen.
            </seg>
            <seg n="87aa5ce0">
              Jag satt och tittade på dansk tv i förrgår. Där visade man att
              rävskabben sprider sig snabbt i Köpenhamn. Inom en månad är varenda
              räv död. Det är en sjukdom som sprider sig snabbt till våra husdjur.
              Den kommer vi att ha i Skåne inom en mycket snar framtid.
            </seg>
            <seg n="43840244">
              Detta är uppgifter, fru talman, som hanteras av kommunerna, som
              ofta inte ens har en säkerhetsrådgivare. Räddningsverket har två
              stycken två stycken personer i hela Sverige som ska se till att
              det här efterlevs och att det finns säkerhetsrådgivare. Ändå är
              tillsyn och kontroll av farligt gods så oerhört viktigt. Det är
              så viktigt, fru talman, att vi fick vår första lag på området
              redan 1865.
            </seg>
            <seg n="4d2989a1">
              Ändå ska man nu ta ifrån tullen uppgiften att kontrollera farligt
              gods. Kustbevakningen ska sköta kontrollen på båtar och på bilar
              inom hamnområden. Så långt är allt väl. Men i övrigt ska polisen
              sköta det både vid våra gränskontroller och på våra vägar i övrigt.
              Låt mig bara säga: Svinesundsbron, Haparanda och Öresundsbron.
              Där finns inga poliser. Men tullen står där dygnet runt!
            </seg>
            <seg n="32d7b686">
              Fru talman! Det är till och med så illa att mellan kl. 23 och
              06, det vill säga nattetid, är den enda tiden som man får lov
              att färdas med farligt gods över Öresundsbron, och då jobbar inte
              polisen. Det är trafikpolisen som ska kontrollera detta, och de
              jobbar inte nattetid. Det är alltså fritt fram att köra över.
              Och tullarna vet att det är en vanlig smugglingsmetod att smuggla
              i bilar märkta med farligt gods. Det är så få som vågar gå in
              och kontrollera dem. Så smugglas vapen, droger och människor in.
            </seg>
            <seg n="ed3db656">
              Vi kan inte förstå inställningen att man ska ta ifrån tullen
              uppdraget att kontrollera farligt gods. Det är ju de som står
              vid våra gränspassager. Vi har i alla möjliga sammanhang sagt
              att vi ska samordna resurserna mellan våra myndigheter.
            </seg>
            <seg n="585d0760">
              Nu kommer vi alltså att ha en myndighet som kontrollerar vanligt
              gods, och det är tullen. Sedan har vi en annan myndighet som sällan
              finns på plats som ska kontrollera farligt gods, och det är polisen.
              Varför kan vi inte samordna detta och få ut bästa möjliga?
            </seg>
            <seg n="5efcf4ed">
              Nu ger man ökade befogenheter till Kustbevakningen, och det är
              väl bra. Men de får inte fullt ut polisiärt ansvar. Det är ingen
              annan än polisen som har de befogenheterna. Det innebär att man
              måste begära handräckning av polis när det är någonting. Det gäller
              även för tullen. De måste kalla på polis när det är någonting.
              Om det kommer en oskyltad bil med farligt gods måste tullen kalla
              på polis. Om de märker att en förare är uppenbart rattfull måste
              tullen kalla på polis. Om de märker att det är en lastbil full
              av stöldgods måste tullen kalla på polis. Om lasten är dåligt
              säkrad på en långtradare och lita på att det är precis lika farligt
              att köra med lasten osäkrad som att köra rattfull måste tullen
              kalla på polis. Och vi vet ju alla hur lätt det är att få fatt
              i en polis, och lita på att detta inte kommer att vara ett av
              polisen mest prioriterade områden. Tullen får bara kontrollera
              varor. De får inte kontrollera förare eller någonting annat.
            </seg>
            <seg n="e8040777">
              Visst är det märkligt att vi kan ge näst intill polismans befogenheter
              till privata vaktbolag. Efter en veckas utbildning har de nästan
              polismans befogenheter, medan tullen inte ens får begära legitimation
              av någon som kör över gränsen. Vi ger alltså inga befogenheter
              till våra egna myndigheter.
            </seg>
            <seg n="b171310a">
              Det är ett litet hugskott, men kanske skulle tullen ha polismans
              befogenheter inom sitt tullområde. Det är kanske inte någon orimlig
              tanke. Men, fru talman, vi har som sagt många gånger i olika sammanhang
              begärt en utredning som skulle se över de lagar och förordningar
              som styr de här myndigheterna så att vi får ut så mycket som möjligt
              för våra skattepengar.
            </seg>
            <seg n="1dd75254">
              Fru talman! Sammanfattningsvis säger vi att det är bra att Kustbevakningen
              får ökade befogenheter, men låt för Guds skull tullen ha kvar
              sina! Det rör sig om skyddet vid våra gränser. Svenska folket
              bryr sig inte ett dugg om vem det är som kontrollerar. Det viktiga
              är att det sker en noggrann kontroll, och det kan vi få i betydligt
              bättre omfattning om vi låter tullen behålla sin uppgift när det
              gäller kontroll av farligt gods.
            </seg>
          </u>
          <note n="bed41192">
            Jag yrkar bifall till alliansens reservation, fru talman.
          </note>
          <note type="speaker" n="d252881b">
            Anf. 171 ALLAN WIDMAN (fp):
          </note>
          <u who="Q4731041" xml:id="i-986c56fa28f1ddc1-0" n="359d6453">
            <seg n="afd298e7">
              Fru talman! Det finns stunder då man saknar riksdagsledamoten
              Håkan Juholt och hans närvaro i försvarsutskottet. Håkan Juholt
              är en man som med stor kunskap och med stort engagemang kan prata
              om värdet av att riva de osynliga gränser som finns mellan våra
              myndigheter och som förstår att varje stat måste samordna de resurser
              som finns till det allmännas bästa.
            </seg>
            <seg n="b4117f7d">
              I stället har nu socialdemokratin valt att köra huvudet i sanden
              och säga att det inte spelar någon roll att de tre inblandade
              myndigheterna på det här området, Tullverket, polisen och Kustbevakningen,
              finns på lite olika ställen och inte allihop på samma ställe.
              Det spelar ingen roll. De resurser som de här myndigheterna innebär
              ska ändå inte utnyttjas fullt ut.
            </seg>
            <seg n="98e045f3">
              Mot den motion som de borgerliga partierna har inlämnat om tillsynsansvaret
              i fråga om transporter av farligt gods har Socialdemokraterna
              kommit med tre invändningar.
            </seg>
            <seg n="b0abdeac">
              För det första säger man att det blir samordningsproblem om flera
              myndigheter har ett överlappande ansvar. Hade Socialdemokraterna
              följt personalutvecklingen inom Tullverket, Kustbevakningen och
              inte minst polisen de senaste åren hade man insett att det inte
              är så väldigt många som behöver samordna sig. Tvärtom är det här
              myndigheter, inte minst Tullverket, som har genomlevt svåra nedskärningar.
            </seg>
            <seg n="08ee7d7c">
              För det andra säger man att motionärerna inte har föreslagit
              samma befogenheter för Tullverket som för Kustbevakningen, och
              det är alldeles riktigt. Detta är ett tillkännagivande till regeringen.
              Det är självklart att i det tillkännagivandet, att vi fortfarande
              vill att Tullverket ska behålla en del av tillsynsansvaret, ligger
              naturligtvis också ett uppdrag till regeringen att formulera de
              lagförslag som är nödvändiga för att man ska få en enhetlig uppsättning
              befogenheter. Det vore något originellt om enskilda ledamöter
              i försvarsutskottet skulle ta sig för att börja formulera en sådan
              lagstiftning.
            </seg>
            <seg n="16722ce1">
              Det tredje man säger är att det är svårt att upprätthålla kompetens
              för Tullverket om de skulle ha ett fortsatt ansvar. På den punkten
              kan jag bara säga att här måste naturligtvis samordning ske när
              det gäller utbildning, fortbildning och uppdatering av kompetensen
              i de olika myndigheterna. Det är väl inte omöjligt att till exempel
              Kustbevakningen korttidsutlånar personal, att man genomför gemensamma
              utbildningar etcetera.
            </seg>
            <seg n="72b035fd">
              Jag instämmer i väldigt mycket av det som både Eskil Erlandsson
              och Carl-Axel Roslund tidigare har anfört. Jag vill till sist
              bara säga att vem av de närvarande socialdemokraterna tror att
              tullen kommer att ringa till polisen när den här lagstiftningen
              träder i kraft och en lastbil med farligt gods stannar till vid
              tullstationen några kilometer väster om Töcksfors i Värmland.
              Vem tror att polisen ska köra 15 mil från Karlstad för att kontrollera
              denna lasttransport i Töcksfors? I vart fall tror inte jag det,
              fru talman. Jag yrkar bifall till reservationen.
            </seg>
          </u>
          <note type="speaker" n="0843e86b">
            Anf. 172 ERLING WÄLIVAARA (kd):
          </note>
          <u who="Q4605902" xml:id="i-c1b97b92c1cc1755-0" n="27cf8be1">
            <seg n="902c177a">
              Fru talman! Jag vill börja med att yrka bifall till fyrpartireservationen.
              Jag instämmer fullt i mina alliansbröders inlägg här. Jag har
              ingen avvikande mening i frågan.
            </seg>
            <seg n="5a290b4e">
              Varje dag transporteras giftiga kemikalier, explosiva ämnen och
              annat farligt gods, som Carl-Axel Roslund nämnde, på våra vägar,
              järnvägar och på sjön. Det är transporter som måste ske på ett
              så säkert sätt som möjligt och under god tillsyn. Tillsynsansvaret
              för farligt gods har varit och är fördelat på en rad statliga
              myndigheter som polisen, Kustbevakningen och Tullverket. Att tillsynen
              av farligt gods är viktig för människors säkerhet och miljön tror
              jag att vi alla är överens om, även majoriteten i riksdagen.
            </seg>
            <seg n="f8fb7f54">
              Vi blir ibland ändå påminda om hur viktig frågan är och hur allvarlig
              situationen kan bli när olyckan är framme. För en tid sedan hade
              vi en svår tankbilsolycka utanför Falkenberg. Tankbilen var helt
              övertänd när räddningstjänsten kom till platsen, föraren omkom
              och ingen visste vilken last tankbilen hade eftersom markeringen
              på fordonet inte gick att avläsa. Det här ledde till att släckningsmetoden
              för räddningstjänsten blev väldigt osäker. De visste inte hur
              de skulle handha detta. Senare visade det sig att lasten innehöll
              förtunning.
            </seg>
            <seg n="a67807fa">
              Enligt vår mening måste tillsynsfrågan tas på allvar och göras
              så optimal som möjligt. Fru talman! I propositionen föreslås att
              Tullverkets tillsynsansvar, som tidigare innefattat vägtransporter
              vid gränspassage exempelvis liksom fordon och laster som kommer
              sjövägen, ska upphöra. Tillsynsansvaret överförs i stället till
              polisen och Kustbevakningen. Risken finns jag säger risken att
              det blir en försämring av tillsynen, särskilt i glesbygden, en
              försämring som i värsta fall kan få väldigt svåra konsekvenser.
              Tillsyn vid gränsövergångar mot Norge och Finland är viktigt,
              och ansvaret borde naturligt sett ligga hos Tullverket. Åtminstone
              vid de gränsövergångar där tullen är bemannad borde tillsynsansvaret
              också i fortsättningen ligga hos dem. En översyn av tillsynsansvaret
              bör därför enligt vår mening göras för att vidmakthålla så god
              säkerhet som möjligt vid transporter av farligt gods.
            </seg>
          </u>
          <note type="speaker" n="50e52007">
            Anf. 173 PETER JONSSON (s):
          </note>
          <u who="Q5891935" xml:id="i-f530789963718b3d-13" n="fa5702ce">
            <seg n="1e996a5e">
              Fru talman! Först vill jag yrka bifall till förslaget i betänkandet
              FöU3 och avslag på reservationen från de borgerliga partierna.
            </seg>
            <seg n="0a7d2230">
              Fru talman! Detta betänkande handlar om ett nytt lagförslag beträffande
              transport av farligt gods. I vårt moderna industrisamhälle är
              transport av farligt gods ett nödvändigt inslag, men det är också
              en verksamhet som på grund av sin särart är förknippad med faror
              för människor, egendom och miljö. Att försöka förebygga dessa
              faror genom att minska antalet transporter är en väg som är varken
              framkomlig eller rimlig. I stället måste transporterna tillåtas,
              men omgärdas med sådana säkerhetskrav att risken för skador minimeras.
              Det är inte så att vi fram till dags dato inte har haft någon
              lagstiftning på detta område. Den nuvarande lagstiftningen har
              sitt ursprung i lagen (1982:821) om transport av farligt gods.
            </seg>
            <seg n="54f00825">
              Varför då genomföra en förändring av den nuvarande lagstiftningen,
              fru talman? Ja, kortfattat kan man säga att den nuvarande lagstiftningen
              inte i alla delar uppfyller de krav som måste ställas utifrån
              Sveriges internationella åtaganden. Kritik har framförts och tar
              sikte på svårigheter att anpassa de nationella reglerna till förändringar
              på det internationella planet. Det finns även andra skäl som talar
              för en ombearbetning av lagen. Dessa har sin grund i de avvägningar
              som gjorts vid lagens tillkomst. Det gäller exempelvis tillämpningsområde,
              men det gäller också det så kallade försvarsundantaget för försvarets
              transporter.
            </seg>
            <seg n="e7f9b4ef">
              Men det bör också nämnas att nuvarande lagstiftning och förordning
              helt saknar regleringar av ett nytt område när det gäller farligt
              gods. Det gäller de nya reglerna om transportskydd, som mot bakgrund
              av de senaste årens fruktansvärda terrordåd i vår omvärld inarbetats
              i internationella regelverk men inte hos oss förrän nu.
            </seg>
            <seg n="b694d096">
              Fru talman! Finns det då några politiska motsättningar i denna
              fråga? Nej, egentligen finns det inte det. Jag vill peka på detta,
              och jag kommer tillbaka till det lite senare. Vi är överens om
              de förändringar som måste göras i lagstiftningen, och vi är överens
              om de tillägg som måste göras exempelvis i transportskyddet. Men
              varför finns det då en reservation från de borgerliga partierna?
              Ja, som sagt: I den nya lagstiftningen finns det en förändring
              på området tillsynsansvar. I nuvarande lagstiftning, som andra
              har nämnt här, har tullen, Kustbevakningen och polisen tillsynsansvar
              på var sitt område, men i den nya lagstiftningen fråntas Tullverket
              detta tillsynsansvar. Tullverket självt säger i sitt remissyttrande
              att det på grund av tidigare och framtida förändringar i kontrollen
              vid inre gräns har blivit svårare att utöva detta tillsynsansvar,
              samt att man i sina prioriteringar, som jag tycker är riktiga,
              riktar in sin verksamhet på narkotikasmuggling och storskalig
              alkohol- och cigarettsmuggling.
            </seg>
            <seg n="337082c1">
              Men för att möta upp denna naturliga förändring får Kustbevakningen
              flera nya befogenheter som ska underlätta kustbevakningstjänstemännens
              möjlighet att ingripa vid transport av farligt gods till och från
              hamn. Detta i sin tur ger möjlighet för polismyndigheten att disponera
              om kontrollen av farligt gods från hamn och därmed öka kontrollen
              till land. Detta har som sagt reservanterna i reservationen pekat
              på. Man är orolig för konsekvenserna av att Tullverket inte längre
              har tillsynsansvar och att det finns en risk för att man vid gränsen
              till våra nordiska grannar inte kan upprätthålla god tillsyn.
            </seg>
            <seg n="1f490548">
              För utskottsmajoritetens del känner vi oss tillfreds med att
              myndigheterna i sina remissvar inte pekar på den oro som de borgerliga
              partierna känner. Man snarare välkomnar den här förändringen.
            </seg>
            <seg n="db7fe5d7">
              Fru talman! Utskottets majoritet vill sammanfattningsvis tydligt
              påpeka att utskottet finner frågan om tillsyn och kontroll av
              farligt gods som angelägen och förutsätter att regeringen återkommer
              till riksdagen i det fall det skulle visa sig att tillsynen enligt
              nuvarande förslag skulle visa sig otillräcklig.
            </seg>
          </u>
          <note n="f26d4cd3">
            Jag yrkar återigen bifall till förslaget i betänkandet och avslag
            på reservationen.
          </note>
          <note type="speaker" n="d9476acd">
            Anf. 174 ALLAN WIDMAN (fp) replik:
          </note>
          <u who="Q4731041" xml:id="i-986c56fa28f1ddc1-1" n="359d6453">
            <seg n="e23f0471">
              Fru talman! Att tullen välkomnar att man nu blir av med det tillsynsansvar
              man tidigare haft kan ju möjligen bero på att man inte har fått
              några som helst anslag för den verksamhet som man har bedrivit.
              Det är ju lite märkligt: Man fick inga anslag för att bedriva
              verksamheten när uppgiften gavs tullen, men nu när man blir av
              med uppgiften så försvinner anslag från Tullverket. Jag förstår
              inte riktigt logiken i detta, men jag förstår ju att myndigheten
              mot den bakgrunden inte är så intresserad av att fortsätta.
            </seg>
            <seg n="85311ab5">
              Men även om det funnes andra skäl är det ju faktiskt vi i den
              här riksdagen som har mandat och myndighet att besluta vem som
              ska göra vad inom svensk statsförvaltning. Vi kan inte överlåta
              det som någon sorts frivilliguppgifter till inblandade myndigheter.
            </seg>
            <seg n="ca58405e">
              Den fråga som jag ställde tidigare i mitt anförande vill jag
              gärna upprepa till Peter Jonsson. Om tullen vid gränsstationen
              i Töcksfors stannar en lastbil eller ser en lastbil som innehåller
              farligt gods passera tror Peter Jonsson att polisen, när tullen
              ringer till polisstationen i Karlstad, kommer att skicka en bil
              de 15 milen till gränsstationen för att göra ett ingripande enligt
              lagen om transport av farligt gods?
            </seg>
          </u>
          <note type="speaker" n="f1e0a92e">
            Anf. 175 PETER JONSSON (s) replik:
          </note>
          <u who="Q5891935" xml:id="i-f530789963718b3d-14" n="fa5702ce">
            <seg n="c50d8d05">
              Fru talman! Man kan först ställa sig en fråga när det gäller
              tullens verksamhet fram till nu, eller rättare sagt de senaste
              åren. Det visar sig att tullen inte har gjort någon tillsyn de
              senaste två åren. Töcksfors har alltså levt i ett vakuum i så
              fall ända fram till nu. Jag förutsätter att när vi lägger fram
              ett lagförslag och en förändring av en lagstiftning och även här,
              i samband med tidigare budgetproposition, ökar andelen poliser
              som ska finnas på vägar och torg för att bekämpa brottslighet
              och man även får en uppgift som man har haft tidigare ansvar för
              tillsyn över farligt gods så jobbar man faktiskt utifrån de intentioner
              som finns i lagstiftningen. Vi pekar, som jag sade tidigare, på
              att vi gärna vill se över detta och se effekten av de beslut vi
              har tagit om det här. Jag är helt övertygad om att polisen kommer
              att ta detta på fullt allvar och naturligtvis samarbeta med tullen.
              Det gör man i dag och kommer naturligtvis att göra det också i
              framtiden när det gäller situationer där tullen ser att man måste
              ha hjälp av polismans befogenheter. Man gör det på det sättet.
            </seg>
            <seg n="f1b2a4aa">
              Jag känner mig trygg när jag vet att myndigheterna själva anser
              att detta är en utveckling som är väldigt viktig. Man ser det
              positivt. Man kan öka kontrollen när det gäller kontinuerlig utbildning
              eftersom det händer ganska mycket på det här området. Man kan
              också få förutsättningar för att inom organisationen hitta möjligheter
              att bedriva en effektiv tillsyn av farligt gods.
            </seg>
          </u>
          <note type="speaker" n="16016b3d">
            Anf. 176 ALLAN WIDMAN (fp) replik:
          </note>
          <u who="Q4731041" xml:id="i-986c56fa28f1ddc1-2" n="359d6453">
            <seg n="0c40230a">
              Fru talman! Jag imponeras av den tilltro som Peter Jonsson har
              till polismyndighetens resurser och förmåga till engagemang. Jag
              tror dock att han innerst inne vet att det blir få gånger då man
              från polisen är beredd att ingripa långväga i den här typen av
              ärenden. Jag kommer själv från en stad, fru talman, där det krävs
              väsentligt mer än transport av farligt gods för att polisen ska
              kunna ingripa.
            </seg>
            <seg n="d62ef34b">
              På den punkten gläds jag åt den entusiasm och optimism som Peter
              Jonsson har, men jag är övertygad om att han inte kommer att bli
              sannspådd på den punkten.
            </seg>
            <seg n="7105a5ca">
              Sedan är det riktigt att antalet tullklareringar har minskat
              för Tullverket under de senaste åren. Jag förmodar att de också
              tagit intryck av att det funnits utredningar och ett beredningsarbete
              i Försvarsdepartementet för att lyfta ansvaret från Tullverket.
            </seg>
            <seg n="f00b32ef">
              Jag tycker att man ska sätta sig över detta. Man måste se var
              staten har resurser till att ingripa, och sedan måste man som
              ansvarsfull regering koordinera dessa resurser på ett sådant sätt
              att vi får optimal valuta för våra skattepengar. Jag konstaterar
              dock att Socialdemokraterna inte är beredda att ta det steget,
              och det beklagar jag djupt.
            </seg>
          </u>
          <note type="speaker" n="f453ca41">
            Anf. 177 PETER JONSSON (s) replik:
          </note>
          <u who="Q5891935" xml:id="i-f530789963718b3d-15" n="fa5702ce">
            <seg n="e43c112e">
              Fru talman! Som jag sade tidigare har polisen fått ökade resurser
              inte enbart för att jobba med frågan om farligt gods utan rent
              generellt för att stärka polismyndighetens organisation och därmed
              få fler poliser. Det är fråga om 4 000 poliser. Det innebär ungefär
              1 500 poliser netto, vilka nu finns ute i olika områden för att
              skydda oss.
            </seg>
            <seg n="3fefc03f">
              Det är också viktigt att framhålla att vi faktiskt tar ett ansvar
              genom att titta på vilken förändring som sker. Vi vill naturligtvis
              ha en effektiv myndighetsorganisation. Det är därför vi från majoritetens
              sida lägger fram lagförslaget. Jag vill dock säga till Allan,
              som alltid i sin kristallkula ser de svartaste av svarta scenarier,
              att om det visar sig att det finns håligheter i detta återkommer
              vi naturligtvis.
            </seg>
            <seg n="feb6eaff">
              Jag tror att polisen genom den förändring som jag tidigare beskrev
              en effektiv organisation med bra utbildningsstruktur kommer att
              kunna ta sig an de nya frågor som dyker upp på det här området.
              Därmed kan Kustbevakningen och polisen jobba effektivt och också
              samarbeta med tullen, vilket de ju gör i många andra frågor.
            </seg>
          </u>
          <note type="speaker" n="255ffaa5">
            Anf. 178 ERLING WÄLIVAARA (kd) replik:
          </note>
          <u who="Q4605902" xml:id="i-c1b97b92c1cc1755-1" n="27cf8be1">
            <seg n="13b8e83e">
              Fru talman! Jag skulle vilja lyfta fram Torneälven och den situation
              som råder vid gränsövergången mellan Sverige och Finland.
            </seg>
            <seg n="1fb38bf4">
              Propositionen säger att tillsynen är polisens ansvar, att det
              är polisen som ska ha hand om den. Vi har vissa gränsövergångar
              i Tornedalen där det fortfarande finns tull. Däremot är det väl
              känt för Peter Jonsson att tillgången på poliser i Tornedalen,
              och över huvud taget i Norrbotten, är mycket knapp.
            </seg>
            <seg n="6b680566">
              Jag kan inte förstå varför ni motsätter er en samlad översyn
              så att vi fick en helhetsbild av läget detta för att få en optimal
              tillsyn med så bra säkerhet som möjligt vid transporter av farligt
              gods.
            </seg>
          </u>
          <note type="speaker" n="06c15885">
            Anf. 179 PETER JONSSON (s) replik:
          </note>
          <u who="Q5891935" xml:id="i-f530789963718b3d-16" n="fa5702ce">
            <seg n="f26189f1">
              Fru talman! När det gäller Torneälven och tullens tillsyn vid
              gränsstationen i Haparanda har det enligt de rapporter som vi
              fått från Tullverket inte skett någon tillsyn på minst två år,
              vilket jag sade tidigare. Jag får naturligtvis lita på att den
              uppgiften stämmer. Det gäller farligt gods.
            </seg>
            <seg n="4ffb959f">
              Ni skulle alltså ha levt i någon form av High Chaparral-tillvaro
              där uppe? Jag tror inte att det är så, utan jag tror att man genom
              samarbetet kan rikta resurserna på tullen just för att arbeta
              mot grov narkotikasmuggling samt cigarett- och alkoholsmuggling.
              Man har alltså riktat in sig på detta. Det är oerhört viktigt
              att göra det med tanke på den utveckling vi ser i dag inom den
              organiserade brottsligheten. Där är det viktigt att använda tullen
              som verktyg. Det är det vi menar när vi säger att man ska ta bort
              tillsynsansvaret från tullen och i stället lägga det inom polisens
              och Kustbevakningens arbetsområde.
            </seg>
            <seg n="75443b83">
              Jag tror inte att vi har olika syn på detta. Som jag sade tidigare
              beträffande bevakning och tillsyn av narkotika måste man, för
              att få en effektiv myndighetsorganisation och arbetsmässigt kunna
              öka resurserna inom ett område, ta resurser från något annat och
              på det sättet ge förutsättningar för att få helheten att fungera.
              Det är det vi menar med den lagstiftning som vi nu tar fram gällande
              farligt gods.
            </seg>
          </u>
          <note type="speaker" n="433b1456">
            Anf. 180 ERLING WÄLIVAARA (kd) replik:
          </note>
          <u who="Q4605902" xml:id="i-c1b97b92c1cc1755-2" n="27cf8be1">
            <seg n="89806fba">
              Fru talman! Nu blir det ännu viktigare att fråga sig varför Socialdemokraterna
              motsätter sig en översyn för att verkligen få fram fakta innan
              man gör förändringen och tar bort tillsynsansvaret från Tullverket.
              Det sker faktiskt fortfarande en hel del tullklareringar i Haparanda,
              även om de minskat. Jag skulle därför föreslå att Peter Jonsson
              gör ett studiebesök vid tullen i Haparanda så att han får fakta
              om hur läget är. Tullklareringarna har minskat ja.
            </seg>
            <seg n="0f61cdaf">
              Sedan säger Peter att det inte finns några motsättningar mellan
              oss. Det vi från alliansens sida vill ha är en översyn så att
              vi får en så effektiv och bra säkerhet som möjligt både vad gäller
              tillsyn och säkra transporter.
            </seg>
          </u>
          <note type="speaker" n="9a2e4181">
            Anf. 181 PETER JONSSON (s) replik:
          </note>
          <u who="Q5891935" xml:id="i-f530789963718b3d-17" n="fa5702ce">
            <seg n="545f69e2">
              Fru talman! Ibland blir man smått road av Erling och även av
              hans borgerliga kamrater här. När vi tillsätter utredningar och
              gör översyner står ni i talarstolen och klagar på att vi inte
              gör någonting utan bara utreder och gör översyner. När vi nu lägger
              fram förslag till en lagstiftning, eftersom vi sett utvecklingen
              på dessa områden, och det verkligen sker en förändring då tycker
              ni att vi ska göra en översyn och utreda. Ni blir ju aldrig nöjda!
              I och för sig vet vi det, för politik innebär ju att man debatterar
              olika frågor och för att det alls ska bli en debatt måste man
              vara negativ till dem.
            </seg>
            <seg n="407949d0">
              Jag säger som jag sagt tidigare: Om det skulle visa sig att detta
              inte fungerar, att tillsynen blir sämre på grund av den förändring
              som vi nu kommer att göra, har utskottet sagt det står också i
              betänkandet att vi i så fall får se över detta ytterligare en
              gång. Jag hoppas att Erling då finns i kammaren och diskuterar
              detta. Kanske kommer han att säga: Vad var det jag sade? Jag tror
              dock inte det, utan jag tror att det här kommer att bli en bra
              lagstiftning.
            </seg>
          </u>
          <note type="speaker" n="cd05682f">
            Anf. 182 CARL-AXEL ROSLUND (m) replik:
          </note>
          <u who="Q5039749" xml:id="i-078897972527fea9-1" n="2b92ae81">
            <seg n="2ee56e10">
              Fru talman! Fler poliser, säger Peter Jonsson. 1 500 fler poliser.
              Tänk det har vi hört i alla möjliga sammanhang! Men ni talar inte
              om hur många poliser som går i pension, utan ni missleder svenska
              folket. Det talas hela tiden om satsningar, om att antalet poliser
              ökar, men det är inte sant och det vet Peter Jonsson. Han lurar
              många, men han lurar inte oss.
            </seg>
            <seg n="e880a1e0">
              Sedan säger Peter Jonsson, apropå vilken gränsövergång det nu
              var fråga om, att där inte skett någon tillsyn på två år. Nej,
              det är möjligt att det är så illa, men om det är så illa borde
              det vara en varningssignal som fick oss att gå i motsatt riktning.
              Då måste man naturligtvis förstärka tillsynen, ställa krav på
              myndigheterna och ge resurser. Det är huvudlöst att ha en gränsövergång
              där det inte skett ett tillslag på två år.
            </seg>
            <seg n="ded1e756">
              Vad gör Peter Jonsson då? Jo, han säger att eftersom det inte
              funnits någon tillsyn tidigare behöver vi inte ha någon nu. Närmaste
              polis kommer att finnas 15 mil därifrån, och han kör inte dit
              för detta. Och han gör det definitivt inte nattetid, för om han
              är trafikpolis är han inte ens i tjänst då.
            </seg>
            <seg n="de81e43f">
              Sedan sade Peter Jonsson att det här är något från EU, att det
              är en anpassning till EU-reglementet, till lagar och förordningar.
              Så fort ett beslut kritiseras är det EU som fattat beslutet. Det
              känner vi igen. Vi hör det för jämnan, alltför ofta, när vi lyssnar
              på Socialdemokraterna. Men det är ju inte sant, Peter Jonsson!
            </seg>
            <seg n="b88d3b9c">
              Peter Jonsson pratar också en massa om transportskyddet, om försvaret
              och annat. Där är vi helt överens, och därför hade han inte behövt
              ta upp det över huvud taget. Det vi vill ha är en översyn av kontrollen
              av farligt gods om det ska ligga på polisen, tullen eller Kustbevakningen.
              Vi menar att de alla naturligtvis ska sköta detta. Men då säger
              Peter Jonsson att tullen nu ska rikta in sig på drogsmuggling,
              på narkotika och liknande. Var tror Peter Jonsson att de allra
              flesta smugglingarna sker? I vilket sammanhang? Jo, de sker just
              i bilar märkta farligt gods.
            </seg>
          </u>
          <note type="speaker" n="c688d800">
            Anf. 183 PETER JONSSON (s) replik:
          </note>
          <u who="Q5891935" xml:id="i-f530789963718b3d-18" n="fa5702ce">
            <seg n="25d17d5d">
              Fru talman! Om det visar sig att det i en transport med lastbil
              eller liknande finns narkotika har tullen genom det samarbete
              som finns i Europa kring narkotikasmuggling naturligtvis rätt
              att stoppa bilen. Det är självklart. Nu ska vi emellertid utgå
              från det som gäller lagstiftningen.
            </seg>
            <seg n="f2990614">
              Jag vill påpeka för Carl-Axel att den lagstiftning som vi tidigare
              haft, 1982:821, i stor utsträckning bygger på inriktningar i både
              FN och EU. Vår tidigare lagstiftning är alltså i grund och botten
              en internationell lagstiftning. Nu tar vi ytterligare steg då
              utvecklingen på det här området sker ganska fort. Eftersom vi
              transporterar gods genom hela Europa är det viktigt att vi har
              en likvärdig lagstiftning som gör att transportörer och andra
              vet vilka regler som gäller. Det finns alltså ett internationellt
              samarbete på detta område. Det har funnits under lång tid.
            </seg>
            <seg n="7ef3c3b3">
              Jag har tidigare nämnt utvecklingen av polismyndigheten och de
              ökade resurser vi gett till den. Vi har målsättningen att öka
              antalet poliser med 4 000, och även inräknat pensionsavgångar
              kommer det att bli en ganska stor ökning av polisresurserna inom
              Sveriges rikes gränser.
            </seg>
            <seg n="df984601">
              Och kopplat till att Kustbevakningen nu får ett ökat tillsynsansvar
              kommer naturligtvis polisen också att kunna få ytterligare resurser
              där, som jag nämnde i mitt anförande, för att på det sättet hantera
              utvecklingen på transportpolitikens område när det gäller farligt
              gods.
            </seg>
          </u>
          <note type="speaker" n="c1c86910">
            Anf. 184 CARL-AXEL ROSLUND (m) replik:
          </note>
          <u who="Q5039749" xml:id="i-078897972527fea9-2" n="2b92ae81">
            <seg n="6750b207">
              Fru talman! En internationell lagstiftning ja, det är väl ingen
              som ifrågasätter det. Det är klart att det är en internationell
              lagstiftning. Men lagstiftningen, den internationella, talar inte
              om vem som ska utföra kontrollen. Den kan vi låta vem som helst
              göra inom rimliga gränser. Försök inte slå i svenska folket att
              detta är beslutat i Bryssel. Det har vi hört till leda.
            </seg>
            <seg n="dbd7a12c">
              Det finns olika sätt att sköta den här kontrollen. Det är bara
              att gå in och titta på Internet. Titta på hur man gör i Tyskland,
              i Danmark och på olika ställen! Då kommer du att se att det inte
              finns något internationellt som bestämmer det här.
            </seg>
            <seg n="5bb38854">
              Och så gällde det fler poliser. Jag gitter inte ta den debatten
              med dig, Peter Jonsson. Den har vi hört till leda. Svenska folket
              märker att polisen inte kommer när man ringer till dem oavsett
              vad du säger. Och tror du, Peter Jonsson, att detta kommer att
              bli en prioriterad verksamhet för polisen, att de kommer att köra
              15 mil i glesbygd för att kontrollera en misstänkt lastbil? Jag
              vågar påstå att så blir det icke, utan vad man gör nu är att man
              skickar en signal till drog-, vapen- och människosmugglare. Det
              absolut bästa sättet att ta sig in i Sverige är via en bil skyltad
              med farligt gods som kör i glesbygd. Sannolikheten att bli stoppad
              är minimal. Tullen får inte göra det, och polisen finns 15 mil
              därifrån.
            </seg>
            <seg n="fb35daef">
              Det togs upp ett exempel som gällde Töcksfors. Om man nu har
              levt i ett vakuum, varför stramar man då inte upp i stället? Är
              det inte bättre att de som finns vid gränsen faktiskt har de här
              befogenheterna? Och så säger du: Nu har vi sett utvecklingen.
              Det är därför vi ändrar. Och jag frågar: Vilken utveckling? Har
              antalet transporter minskat? Har godset blivit mindre farligt?
              Har smugglingen minskat? Vilken utveckling är det du har sett
              eftersom ni drar den slutsatsen att vi faktiskt kan dra ned på
              kontrollen, för det är ju det ni gör?
            </seg>
          </u>
          <note type="speaker" n="ccf70760">
            Anf. 185 PETER JONSSON (s) replik:
          </note>
          <u who="Q5891935" xml:id="i-f530789963718b3d-19" n="fa5702ce">
            <seg n="37812abe">
              Fru talman! Nej, vi drar inte ned på kontrollen. Vi effektiviserar
              kontrollen.
            </seg>
            <seg n="d9dfb1d0">
              Jag tror inte att det är på det här sättet, Carl-Axel, utan i
              stridens hetta kan man uttrycka sig på olika sätt. Jag hoppas
              inte att den moderata politikens inriktning är att man svartmålar
              svensk polismyndighet, som du har gjort i talarstolen nu. Jag
              tror inte att ni gör det egentligen, men du säger så, och jag
              vill påpeka det, för jag har fullt förtroende för polismyndigheten.
              Och jag har fullt förtroende för att om de får ett uppdrag av
              statsmakten, riksdag och regering, att utföra ett visst antal
              uppdrag så gör de det på bästa tänkbara sätt. Här är jag trygg.
              Jag hoppas att också Carl-Axel är trygg med den polismakt vi i
              dag har i Sverige.
            </seg>
            <seg n="4e694cca">
              När det sedan gäller situationen med smuggling och arbetet för
              att bekämpa organiserad brottslighet har man ju ett samarbete
              över hela Europa just kring att följa eventuella strömmar av narkotika.
              Och i ett sådant läge har tullen naturligtvis möjlighet att göra
              tillsyn och tillslag, så att här är jag inte speciellt oroad.
            </seg>
            <seg n="96be9d94">
              Utgångspunkten är, som jag sade tidigare, att lagstiftningen
              bygger på ett samarbete internationellt i både FN och EU. Det
              var den frågan som du ställde. Sedan har naturligtvis vi i Sveriges
              riksdag och regering ett ansvar för att göra en organisation på
              myndighetsnivå som är funktionsduglig utifrån svenska mått mätt.
              Det är helt självklart. Det ska vi ha, och det gör vi nu med den
              lagstiftningsförändring som vi gör här. Vi effektiviserar, ser
              till att polisen och Kustbevakningen nu ska jobba inriktade mot
              att stärka det här när det gäller transport av farligt gods. Och
              är det så att vi inte blir nöjda med detta finns det i vårt betänkande
              en möjlighet att ta upp frågan igen för att göra ytterligare förändringar
              i lagstiftningen. Det har vi gjort tidigare också. Detta är ju
              inte för evigt, utan vi är hela tiden med i den framtid som pågår
              och den utveckling som pågår. Och, Carl-Axel, du är välkommen
              i nästa debatt vi ska ha när det gäller farligt gods.
            </seg>
          </u>
          <note type="speaker" n="76de7327">
            Anf. 186 PER ROSENGREN (v):
          </note>
          <u who="Q6079824" xml:id="i-5f2bcdcafe99841f-0" n="3f2d8cce">
            <seg n="ba67b104">
              Fru talman! Propositionen och därefter detta betänkande bygger
              på SOU 2004:87 Ny reglering för transporter av farligt gods .
            </seg>
            <seg n="45bf968b">
              De borgerliga vill nu ha en ny utredning. Vi kanske ska köra
              som i hockeyslutspelet, bäst av fem utredningar. Tre kommer fram
              till det ena och två till det andra. Då blir det det resultat
              som tre utredare har kommit fram till. Det blir lite patetiskt.
              Ska vi belasta utredningsväsendet med den ena utredningen efter
              den andra inom samma område tills den stämmer med de borgerligas
              uppfattning?
            </seg>
            <seg n="55a6122d">
              Det är intressant. Ja, men då kan vi köra bäst av tre eller bäst
              av fem så får vi se vilka utredningar vi kan skapa i olika sammanhang.
              Det blir lite löjligt när dessutom Tullverket i sin sammanfattning
              i sitt remissyttrande över denna utredning säger:
            </seg>
            <seg n="02e249fe">
              Tullverket bedömer att de förslag som utredningen lagt fram bör
              bidra till en väl fungerande reglering och tillsyn av transport
              av farligt gods i framtiden. Utredningens bedömning av Tullverkets
              möjligheter att i framtiden bedriva tillsyn av farligtgodstransporter
              sammanfaller med Tullverkets bedömning. Tullverket stöder utredningens
              uppfattning i detta avseende.
            </seg>
            <seg n="be2ddc1a">
              Det är precis detta som propositionen bygger på och som betänkandet
              bygger på.
            </seg>
            <seg n="55e14e2a">
              Återigen vill jag göra er uppmärksamma på antalet kontroller,
              tillsyn enligt lagen om transport av farligt gods, som gjorts
              av Tullverket. År 2001 skedde det faktiskt vid 34 tillfällen.
              År 2002 skedde det vid 11 tillfällen. År 2003 skedde tillsyn vid
              20 tillfällen. Året därpå, 2004, utförde Tullverket inte en enda
              kontroll.
            </seg>
            <seg n="783d42a3">
              Sedan går de borgerliga fram och säger: Ja, det är ju Töcksfors.
              Detta är alltså det stora nya smugglingscentrumet i Sverige Töcksfors!
              Men tror ni att det största inflödet av vapen, narkotika, cigaretter
              och sprit kommer från Norge? Ja, men det verkar faktiskt som att
              all smugglingstrafik nu ska omdisponeras och gå genom Norge via
              Töcksfors. De ska i och för sig bygga en jättestor köpmarknad
              där. Det kanske är dit som allting ska transporteras för att säljas.
              Jag tror, med förlov sagt, inte särskilt mycket på det scenariot.
            </seg>
            <seg n="9cda1896">
              Tullverket säger självt att Kustbevakningen är mer lämpad att
              ta hand om denna tillsyn. Då tror jag att vi ska lita på de myndigheter
              som säger det. Dessutom kommer ju polisens insatser att minska,
              eftersom Kustbevakningen får mycket mer polisiära bemyndiganden
              i och med den här nya lagen. Jag tror och där är vi eniga om jag
              har förstått det hela riktigt att den nya lagen är nödvändig för
              tillsynen. Det enda vi egentligen har olika uppfattning om är
              huruvida Kustbevakningen ska ta över Tullverkets nuvarande arbetsuppgifter.
            </seg>
            <seg n="1837a2fb">
              Polisen har haft detta på vägarna. Jag hör Erling Wälivaara stå
              här och prata om tankbilsolyckan utanför Falkenberg. Ja, men vad
              har detta med frågan över huvud taget att göra, tullens tillsyn?
              Det är ju det som polisen ska ha tillsyn över. Att det är svårt
              att avläsa vad det är för farligt gods på en tankbil som i princip
              har exploderat och där det har skett en förfärlig olycka har man
              en viss förståelse för. Men jag förstår inte hur detta skulle
              förhindras, när det är en nationell transport, av att Tullverket
              får ha kvar det. Och ni säger inte att Tullverket ska ha kvar
              det, utan vi ska göra en ny utredning. Ja, då blir det utredningar,
              bäst av fem eller något sådant. Sedan får vi se vilka som vinner
              i slutändan.
            </seg>
            <seg n="a229cba8">
              Sedan behöver man ju inte köra ända till Töcksfors. Tullen kan
              faktiskt larma och säga: Ni kan möta den. Det finns inte hur många
              vägar som helst att köra på. De ger sig inte in på de där värmländska
              vägarna, för vi har fått höra från andra värmländska riksdagsledamöter
              hur dåliga vägarna är och hur omöjligt det är att ta sig fram
              med de här tunga transporterna. Det är väl en väg genom Värmland
              i östvästlig riktning som det går att åka på. Då är det väl bara
              för polisen att möta upp den transporten där. Eller så stämmer
              inte informationen som vi har fått från de borgerliga riksdagsledamöterna
              från Värmland om att det är så dåliga vägar. Men något måste i
              alla fall stämma av det ni säger.
            </seg>
          </u>
          <note n="4a389327">
            Ja, jag yrkar bifall till förslaget i föreliggande betänkande.
          </note>
          <note type="speaker" n="a112a62d">
            Anf. 187 ALLAN WIDMAN (fp) replik:
          </note>
          <u who="Q4731041" xml:id="i-986c56fa28f1ddc1-3" n="359d6453">
            <seg n="999c81e5">
              Fru talman! Jag vet inte varför, fru talman, men i mina tankar
              kom just nu det gamla uttrycket om att prästen i marginalen till
              predikan antecknar: Höj rösten när argumentationen är något svag!
            </seg>
            <seg n="54197f32">
              Jag uppskattar det engagemang som Per Rosengren visar i den här
              frågan. Jag vill bara påminna honom om att när han säger att Tullverket
              har prioriterat ned verksamheten med kontroll av transporter av
              farligt gods så sker det den passagen i utskottsbetänkandet glömmer
              han bort att nämna mot bakgrund av att det i regleringsbrevet
              till Tullverket är helt andra uppgifter som har prioriterats.
              Och vem som står för de prioriteringarna, Per Rosengren, tror
              jag att både du och jag vet. Det är regeringen, den regering som
              du utgör underlag till.
            </seg>
            <seg n="2cd3989b">
              Vi har talat en del om Töcksfors. Eftersom det alldeles nyligen
              kom sakkunnig hjälp till mitt bistånd kan jag säga så här: Förmodligen
              handlar det inte om att man från Töcksfors ska ringa till Karlstads
              polisstation och begära att de kör de 15 milen i det här ärendet.
              Uppenbarligen passerar ungefär 600 långtradare varje dygn denna
              för oss alla, tror jag, ganska okända tullstation vid Sveriges
              gräns. Det innebär rimligtvis att ska det finnas någon effektiv
              kontroll får vi väl utlokalisera åtminstone en polisstation just
              dit.
            </seg>
          </u>
          <note type="speaker" n="770f53c7">
            Anf. 188 PER ROSENGREN (v) replik:
          </note>
          <u who="Q6079824" xml:id="i-5f2bcdcafe99841f-1" n="3f2d8cce">
            <seg n="a261843a">
              Fru talman! Den fråga vi egentligen ska diskutera här är alltså
              om Tullverket har nedprioriterat detta. Nej, det har de inte gjort,
              inte utifrån regleringsbrevet. Där står att man i första hand
              ska ta narkotika, vapen, grov cigarettsmuggling och så vidare.
              Men om en tulltjänsteman hade misstänkt att sådant funnits i en
              lastbil med farligt gods skulle man ha kunnat ta det, precis i
              enlighet med de prioriteringsregler som finns i deras direktiv.
              Det är tulltjänstemännen som med sin vana och professionalitet
              ska bedöma huruvida man ska göra ett tillslag när man letar efter
              narkotika och sådana saker. När de nu har haft denna möjlighet
              att ta lastbilar med farligt gods och ändå inte gjort det är det
              därför att de har bedömt att det inte funnits denna typ av prioriterat
              gods i dessa bilar. Det är därför de inte har gjort det.
            </seg>
            <seg n="71fa3207">
              Vi får här en bild av att det är i denna typ av containrar och
              lastbilar som den största smugglingen sker när det gäller narkotika
              och cigaretter. Ja, tullen gör tydligen inte den bedömningen.
              Hade de gjort det skulle de ha gjort jättemycket tillslag. Annars
              är det så att ni inte litar på Tullverket och de insatser de har
              gjort under de här åren.
            </seg>
          </u>
          <note type="speaker" n="22313db3">
            Anf. 189 ALLAN WIDMAN (fp) replik:
          </note>
          <u who="Q4731041" xml:id="i-986c56fa28f1ddc1-4" n="359d6453">
            <seg n="87d6169b">
              Fru talman! Vi litar på Tullverket. Vi litar även på polismyndigheten,
              även om en del regeringsföreträdare själva från tid till annan
              givit utrymme för visst tvivel i just den frågan.
            </seg>
            <seg n="5914d0c3">
              Jag tror dock att Per Rosengren missförstår mig. Regeringen styr
              myndigheterna i det här landet genom att årligen komma med regleringsbrev
              som anger hur de ska prioritera sitt arbete och hur det ska bedrivas
              i stort och i smått. Det är regeringen som har sagt till Tullverket:
              Kontroll av transporter av farligt gods är ingen prioriterad fråga
              för er. I stället är det alkohol- och cigarettsmuggling. Det är
              mycket möjligt att det är en rättvis avvägning, men detta är naturligtvis
              förklaringen till att Tullverket inte har gjort kontroller enligt
              lagen om transporter av farligt gods i den utsträckning som de
              annars skulle.
            </seg>
            <seg n="667bbfb4">
              Värnar man om detta ska man alltså vända sig mot den nu sittande
              regeringen och säga: Nu måste ni prioritera annorlunda! Det här
              handlar inte om Tullverkets prioritering; det är regeringens prioriteringar,
              Per Rosengren, som har lett fram till den här situationen.
            </seg>
            <seg n="eeeddc55">
              Jag tycker fortfarande att det bästa du kan göra är att besinna
              vårt ansvar mot skattebetalarna och se till att de resurser vi
              har, oavsett var och inom vilka myndigheter vi har dem, utnyttjas
              för det allmännas bästa. Det är upprörande när Sverige inte har
              en effektiv kontroll vid sina gränser mot denna typ av transporter.
              Jag hoppas att både Per Rosengren och jag slipper uppleva den
              dag då misslyckandet på den här punkten ligger i öppen dager,
              då svensk miljö eller svenska medborgares hälsa drabbas av en
              allvarlig olycka.
            </seg>
          </u>
          <note type="speaker" n="318f5380">
            Anf. 190 PER ROSENGREN (v) replik:
          </note>
          <u who="Q6079824" xml:id="i-5f2bcdcafe99841f-2" n="3f2d8cce">
            <seg n="beee5fb3">
              Fru talman! Först och främst: Utredningen kom fram till att det
              mest effektiva i sammanhanget är att göra det som nu föreslås
              i propositionen och sägs i betänkandet. Det var vad utredningen
              kom fram till! Vad ni vill göra är att tillsätta en ny utredning
              som ni hoppas ska komma fram till någonting annat. Det är den
              enda tolkning man kan göra. Ni har inget annat förslag.
            </seg>
            <seg n="ec1aef96">
              Däremot har vi hört från två eller tre av era företrädare här
              i dag att det kommer in massor av narkotika genom transporter
              av farligt gods. Är det så skulle ju Tullverket med sitt regleringsbrev
              där de är ålagda av regeringen att bekämpa narkotikainflödet,
              cigarettinflödet och så vidare ha angripit dessa transporter och
              letat efter dessa saker. Det har de inte gjort, bara för att de
              inte räknar med att det finns den mängd av detta gods som ni här
              i dag hävdar.
            </seg>
            <seg n="f48205ce">
              Att lägga detta på Kustbevakningen är ju en effektivisering av
              tillsynen jämfört med att ha två tre olika skift som är utbildade
              på farligt gods inom Tullverket och dessutom inom Kustbevakningen.
              Nu sade i och för sig Allan Widman: Vi kan väl låna ut lite folk
              från Kustbevakningen till tullen, skicka dem från Malmö, Göteborg
              eller var de nu är upp till Töcksfors några gånger i veckan. Det
              där är inte en fungerande verksamhet.
            </seg>
            <seg n="543be922">
              Nu är det polisen som också fortsättningsvis ska sköta detta
              på vägarna, och Kustbevakningen går in och tar det tullen hade.
              Kustbevakningen får betydligt mer bemyndigande och kommer att
              klara detta på ett betydligt bättre sätt, vilket också kommer
              att minska trycket på polisen eftersom en hel del av de arbetsuppgifter
              som har skötts av polisen kommer att kunna tas om hand av Kustbevakningen.
            </seg>
            <seg n="6c4ef3ce">
              Återigen vill jag yrka bifall till förslaget i betänkandet.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="d1135ddd">
            17 § Väg- och fordonsfrågor
          </note>
          <note n="d6fe09f4">
            Föredrogs
          </note>
          <note type="speaker" n="8fdcd890">
            Anf. 191 BÖRJE VESTLUND (s):
          </note>
          <u who="Q512590" xml:id="i-afab70125c1e6cd6-0" n="2b920145">
            <seg n="fedd8eca">
              Fru talman! Nu kanske vi kommer in på just de här värmländska
              vägarna. Jag misstänker nämligen att trafikutskottet ska diskutera
              det här.
            </seg>
            <seg n="4bb486a6">
              Hur som helst ska vi nu behandla trafikutskottets betänkande
              TU8. Det är ett motionsbetänkande om väg- och fordonsfrågor. I
              betänkandet behandlas en rad olika frågor kring vitt skilda ämnen
              som miljözoner, vägtrafikbuller, tung vägtrafik, fordon och fordonshobby,
              fordonsreglering, handläggning av körkortsärenden, EU-mopeder,
              trafiksignaler, vägvisning, chiptrimning, träbroar med mera.
            </seg>
            <seg n="8bf247ee">
              När det gäller den tunga trafiken finns det en reservation som
              hävdar att man ska begränsa bruttovikten till 44 ton och totallängden
              till 18 meter. Utskottets majoritet menar dock att dagens begränsningar
              med 60 ton och 25 meter är rimliga, även om utskottets majoritet
              med stor oro ser på slitaget på våra vägar. Inte minst gäller
              det de mindre vägarna, där just tunga transporter ger stort slitage
              och ibland gör vägarna helt oframkomliga under en del av året.
              Utskottet anser snarare att det finns ett stort behov av att få
              ned överskridningen av dagens bestämmelser och ser det som prioriterat.
            </seg>
            <seg n="9cb200cd">
              När det gäller frågan om fordonsreglering lyfter flera motionärer
              upp frågan om regelverket kring så kallade ATV, all terrain vehicles
              , vilket i huvudsak innebär nya motordrivna tre- och fyrhjulingar.
              Utskottet är inte berett att göra något tillkännagivande för närvarande
              då frågan nyligen utretts i utredningen Säkrare förare på moped,
              snöskoter och terränghjuling. Utredningen remissbehandlas för
              närvarande och bereds inom Regeringskansliet.
            </seg>
            <seg n="268d70a9">
              Fru talman! I fråga om chiptrimning och miljökonvertering har
              utskottet tidigare haft skarpa uttalanden när det gällt att konvertera
              till framför allt miljövänlig teknik. Utskottet gör dock i detta
              betänkande inga sådana markeringar då vi förväntar oss en lagrådsremiss
              under våren.
            </seg>
            <seg n="daefef9d">
              När det gäller den brännande frågan om EU-mopeder behandlas också
              denna i den utredning jag nyligen nämnde. Utskottet har därför
              inte anledning att ta något initiativ i den frågan heller.
            </seg>
            <seg n="097508bd">
              När det gäller vägvisning konstaterar utskottet att Vägverket
              följer frågan. Utskottet menar att det är viktigt att det finns
              enhetliga regler för hela landet. Dock konstaterar utskottet att
              det är de olika väghållarna som är ansvariga för respektive vägvisningsskyltar.
            </seg>
            <seg n="387ba52d">
              När det slutligen gäller trafiksignaler finns det motioner om
              indikatorer som visar trafikanterna hur lång tid det tar innan
              trafiksignalen slår om. Utskottet konstaterar att det även i detta
              fall är respektive väghållare som har ansvar för vilken typ av
              trafiksignaler som används. Utskottet utgår från att Vägverket
              följer utvecklingen på området och vill därför inte ta något initiativ
              i frågan.
            </seg>
            <seg n="1a1c066d">
              Till betänkandet har fogats åtta reservationer och fem särskilda
              yttranden.
            </seg>
            <seg n="e765c84f">
              Kammaren har nu att ta del av debatten mellan kammarens ledamöter.
              Vi ser fram emot en intressant debatt.
            </seg>
          </u>
          <note type="speaker" n="c6a2fc9a">
            Anf. 192 JAN-EVERT RÅDHSTRÖM (m):
          </note>
          <u who="Q6086417" xml:id="i-cd2515eb1e44ec26-0" n="999766fd">
            <seg n="0e7bd9a5">
              Fru talman! Vi ska i dag debattera betänkandet Väg- och fordonsfrågor
              . Oavsett om det är detta betänkande eller något annat betänkande
              inom trafikutskottets verksamhet känns sammanfattningen igen från
              majoritetens sida. Den handlar om att sitta stilla och inte tycka
              för mycket. Man säger att frågor bereds och att det pågår beredningsarbete
              eller att det är frågor som vi inte ens ska lägga oss i, för ansvaret
              ligger hos regeringen eller på någon annan myndighet. Det är alltså
              som vanligt.
            </seg>
            <seg n="68471391">
              Vi moderater och våra kolleger inom alliansen har ett antal reservationer
              i betänkandet, detta beroende på att vi vill att någonting ska
              hända, inte bara att frågor ska ligga till sig hos regeringen
              utan att frågor ska omsättas i handling och att det ska fattas
              beslut.
            </seg>
            <seg n="efedf3ed">
              Fru talman! Moderata samlingspartiet står bakom sju av betänkandets
              åtta reservationer. Den enda reservation vi inte kan stödja kommer
              från Vänstern och Miljöpartiet. De vill minska fordonslängd och
              fordonsvikt på lastbilar.
            </seg>
            <seg n="a2e0eb2f">
              När de ser att järnvägen inte orkar konkurrera och göra godstransporter
              på järnväg nog attraktiva på egna meriter är det naturligt för
              dessa partier att försöka finna politiska styrningar som gagnar
              deras intressen. Att det finns andra skäl till att järnvägen inte
              klarar konkurrensen än att lastbilar är för långa har nog inte
              föresvävat de här motionärerna.
            </seg>
            <seg n="09ab0750">
              Att såväl Danmark som Holland infört försök med längre lastbilar
              i syfte att effektivisera och förbättra miljön är inget hinder
              för de här partierna att ta ställning för att vi i Sverige gör
              tvärtom. Vi röstar för ett förslag som försämrar miljön och minskar
              effektiviteten genom att lastbilarna som sagt var ska vara kortare.
            </seg>
            <seg n="8a83e51d">
              Fru talman! Det är bra att Vänstern och Miljöpartiet står bakom
              reservation nr 1, som handlar om den här frågan, så att svensk
              industri och svenska folket får klart för sig vilken politik de
              faktiskt för. Att sedan Socialdemokraterna inte står bakom är
              ju tacksamt, men som vanligt i den här vänsterröran finns de bakom,
              men just nu långt bakom. De försöker väl hålla emot trycket från
              sina samarbetspartier.
            </seg>
            <seg n="463b918e">
              Vi får hoppas att det inte blir tal om några nya 121-punktsprogram,
              för då blir väl kortare lastbilar i ett nafs en sanning, till
              fördärv för näringsliv, tillväxt och miljö. Vi får sätta stopp
              för det i september.
            </seg>
            <seg n="e9bab635">
              Fru talman! Jag vill ta tillfället i akt och kommentera några
              av våra reservationer. I vår reservation nr 2 tar vi upp fordonsregler
              och fordonshobby. Vi tillstyrker ett antal motioner på det området,
              motioner som har goda idéer och som vill främja och förenkla inom
              området. Det handlar bland annat om besiktningsintervall för entusiastfordon.
              Det handlar om krånglet att få ett fordon godkänt som inte helt
              faller inom ramen för hur ett fordon ska se ut och vara. Det handlar
              om de stora kostnaderna för att i dag få fordon typgodkända.
            </seg>
            <seg n="ae5c6f99">
              Utskottets vänstermajoritet har insett att, kan vi läsa, att
              renovera, bygga om eller bygga ett fordon från grunden är såväl
              en viktig hobby som teknikutvecklande för vårt land och inte minst
              en betydelsefull näringsverksamhet.
            </seg>
            <seg n="4f5c97fb">
              Det är bra. Det är insiktsfullt. Men sedan blir det som vanligt.
            </seg>
            <seg n="2fd468ea">
              Man hänvisar till att förslag är under beredning och på remissbehandling.
              Att utskottet redan i fjol var kritiskt till senfärdigheten hos
              regeringen innebär att man nu är lite mildare och känner sig nöjd
              med att frågan lever och bereds. Man anser sig därför inte vilja
              ta några nya initiativ.
            </seg>
            <seg n="ec10b09e">
              Fru talman! Vi har den här gången inte reserverat oss i frågan
              om släpfordon till personbilar. Moderaterna har varit drivande
              under en mängd år och fått mycket mothugg från socialdemokratiskt
              håll. Men även de har nu insett att Moderaterna hade rätt. Nu
              delar de vår uppfattning. Det är bara att tacka.
            </seg>
            <seg n="645c018d">
              Jag avstår i dag från att recensera hur majoriteten har hanterat
              den här frågan genom åren. Sent ska syndaren vakna, som det heter.
              Om jag redogjorde för historieskrivningen i den här frågan skulle
              nog en del i regeringsunderlaget sova lite generat i natt, och
              så illa vill jag er inte.
            </seg>
            <seg n="eab9f352">
              Fru talman! I vår reservation nr 3, som handlar om fordonsreglering,
              har vi tagit upp ett stort antal frågor som borde få sin lösning.
              Det handlar om ATV-maskiner och fyrhjuliga motorcyklar. Det handlar
              om förslag för lätta lastbilar utan att behöva straffbeskatta
              dem ytterligare. Det handlar sist men inte minst om ny teknik
              som ständigt kommer. I det sammanhanget nämner vi särskilt den
              mycket populära Segway, som har kommit till vårt land.
            </seg>
            <seg n="1c0c3570">
              Vad anser utskottets majoritet egentligen? Jo, man välkomnar
              att det finns en vilja från regeringen att det inte ska sättas
              upp onödiga hinder för dem som vill bygga om ett fordon. Tacka
              för att man välkomnar att det inte sätts upp onödiga hinder! Ska
              man behöva glädjas över en så självklar sak som att man inte behöver
              se med tillfredsställelse på att det inte sätts upp onödiga hinder.
            </seg>
            <seg n="36162b05">
              Sedan avslutas det som vanligt med att man förutsätter att regeringen
              kommer med förslag i frågan lite senare. Det är just det vi kritiserar.
              Det kommer knappast några förslag. Det är ju det som inte sker.
            </seg>
            <seg n="2aef216f">
              Om vi tar exemplet Segway finner vi att Vägverket inte inom sina
              regelramar kan godkänna denna typ av fordon. Det går bra i övriga
              Europa, men inte i Sverige. Min fråga till majoritetens företrädare
              blir alltså: Inser inte ni att om Vägverket inte kan ta beslut
              inom sina regelramar måste förändringen komma från riksdag och
              regering varför denna handlingsförlamning?
            </seg>
            <seg n="1f374342">
              Chiptrimning och miljökonvertering tar vi upp i reservation nr
              4. Jag ska inte gå in på detaljer i den reservationen, men ingen
              blir väl förvånad när jag säger att även den frågan har halats
              i långbänk av regeringsföreträdarna. Jag ska med varm hand överlämna
              redogörelsen i den frågan till Johnny Gylling, som jag vet med
              stor entusiasm har drivit den här frågan under många år.
            </seg>
            <seg n="adcd2e2d">
              I reservation nr 5 tar vi upp uppgiftslämning från Bilregistret.
              Vi reserverade oss i denna del därför att vi värnar den personliga
              integriteten och därför att det borde finnas möjligheter att uppgifter
              om ens bil inte ska vara alla till hands. Tyvärr finns inte gehör
              för detta hos majoriteten, och man finner som vanligt att denna
              fråga ska vi inte tycka någonting om utan det överlåts till Bilregistret.
              Vi moderater har en uppfattning och då driver vi den.
            </seg>
            <seg n="b6011786">
              Vi har även tagit upp EU-mopeder och trafiksignaler i våra reservationer
              nr 6 och 7. Vi har konstruktiva förslag på att man numera skulle
              kunna ha en klass på EU-mopeder, eftersom 95 % av alla mopeder
              som säljs är klass 1-mopeder. I den delen har utskottet över huvud
              taget inte fört något resonemang om varför man inte delar vår
              uppfattning, utan man gläds åt att regeringen bereder frågan om
              höjda åldersgränser för klass 1-mopeder och godkänt förarprov.
            </seg>
            <seg n="519f6c5b">
              När det gäller våra förslag om att Vägverket borde ges i uppdrag
              att överväga trafiksignaler med tidsindikatorer tycker utskottet
              att även detta är en fråga som inte berör riksdagen utan den ligger
              på Vägverket. Alltså: Vi ska inte tycka någonting.
            </seg>
            <seg n="4ef16254">
              Fru talman! Vi har reservation nr 8 om vägvisning. Det är också
              en viktig fråga som gäller framför allt glesbygden. Vi står naturligtvis
              även bakom den, men jag är övertygad om att kollegan Sven Bergström
              på ett initierat sätt kommer att redogöra för reservationen.
            </seg>
            <seg n="36c6a70a">
              Fru talman! Det är väl ingen överdrift att ni alla kan göra antagandet
              att jag inte är imponerad av utskottets och regeringens handlingskraft.
              Tyvärr är det inte bara i detta betänkande som vi kan se denna
              förlamning. Det gäller på de flesta områden.
            </seg>
            <seg n="96e4c72d">
              Personer i vårt land som är intresserade av trafikutskottets
              verksamhet kan ändå läsa att det finns partier med idéer, vilja
              till förändringar och att åstadkomma förbättringar. Men då ska
              de inte läsa inledningen på betänkandet utan de ska läsa reservationerna.
            </seg>
            <seg n="17ac0d6b">
              Fru talman! Jag begränsar mig till att yrka bifall till endast
              en av våra reservationer för tids vinning i voteringen. Det är
              i vanlig ordning att vi yrkar bifall till vår första reservation
              i betänkandet, nämligen reservation nr 2. Vi står givetvis bakom
              alla våra reservationer.
            </seg>
          </u>
          <note type="speaker" n="d4f9aed3">
            Anf. 193 RUNAR PATRIKSSON (fp):
          </note>
          <u who="Q6037205" xml:id="i-90bb1c9df9d23f3d-0" n="8f5098c7">
            <seg n="1fb5efc8">
              Fru talman! Jan-Evert Rådhström har gått igenom de frågor som
              vi i alliansen har drivit tillsammans. Vi har fyra gemensamma
              reservationer, och Folkpartiet står bakom dem alla. Jag yrkar
              dock bifall till reservation nr 3 om fordonsreglering.
            </seg>
            <seg n="558cb7e8">
              Vänsterpartiets och Miljöpartiets reservation smärtar mig lite
              grann. Eftersom Börje Vestlund nämnde Värmlandsvägar får jag gå
              tillbaka till frågan. Reservationen beror väl på de vägar som
              dessa 23-meters- och 25-meterslastbilar ännu får gå på i Sverige
              en fördel som vi i glesbygden och lever på vägarna gläds åt. Vi
              hoppas verkligen inte att frågan ska lösas så att konkurrenskraften
              försämras för den näring som betyder så ofantligt mycket för oss
              som bor i skogsbygden. Det finns ett konto i budgeten för tjälsäkring
              och tjälsjuka vägar. Det behövs verkligen. Det handlar inte om
              det i dag, men när jag läser reservationen om tung vägtrafik blir
              jag bedrövad. Jag hoppas att detta inte ska få genomsyra den framtida
              trafikpolitiken.
            </seg>
            <seg n="c838639f">
              Jag ska nämna några ord om sådant vi från Folkpartiet har lämnat
              särskilda yttranden om och inte skrivit reservationer om. Vi står
              alltså bakom samtliga gemensamma borgerliga reservationer. I övrigt
              har vi två speciella särskilda yttranden, och jag vill återkomma
              till dem kanske när det kommer en ny proposition.
            </seg>
            <seg n="59778a64">
              Vi tycker inte att frågan om övergivna fordon är löst på ett
              bra sätt. Jag åker varje vecka 13 mil fram och tillbaka från en
              flygplats. Jag kör utefter en Europaväg. Där finns ideligen övergivna
              fordon efter vägen. Frågar jag varför får jag ofta svaret att
              lagstiftningen är sådan att man inte riktigt vet om det är försäkringsbolaget,
              bilägaren eller den som äger marken som ska forsla bort bilen.
              Det måste göras något åt detta. Eftersom det pågår utredningar
              i ärendet har vi sagt att vi inte väcker en reservation i dag,
              men vi påtalar en mycket viktig fråga.
            </seg>
            <seg n="36192529">
              Jag måste också få ta upp frågan om fordonsregleringen. Det är
              en viktig fråga. För oss som jobbar mycket tillsammans med bland
              annat dagens sittande talman om handikappfrågor i trafiken är
              fordonsregleringsfrågan en viktig sak. I mina trakter av Värmland
              finns verkstäder som bygger om bilar till handikappfordon och
              som också hittar på nya typer av fordon för handikappade att använda
              i naturen. Vi har fått många klara besked därifrån att det är
              problem med den krångliga registreringen. Vi i trafikutskottet
              har ansvar att se till att sådana saker förenklas. På så sätt
              kan de som gör något för de handikappade i trafiken verkligen
              känna att de har stöd i politiken.
            </seg>
            <seg n="5b0f52a0">
              Vi borde ha diskuterat skoterfrågorna. De är intressanta, inte
              minst för dagen i medierna. Vi återkommer till dem senare.
            </seg>
            <seg n="add3b999">
              Frågan om vägvisning är också stor. Vi får höra mer av Sven Bergström.
              Men också i min valkrets Värmland påpekas det ofta vid våra valturnéer
              att många byar vill visa sina hembygdsgårdar, sevärdheter och
              butiker. De har svårt att via Vägverket få möjlighet att skylta.
              Det kan betyda mycket för bygdens möjlighet att visa upp det som
              finns, att få turister eller andra förbifarande att stanna till
              ett tag och titta på vad bygden har att erbjuda. Det kan faktiskt
              vara så att det är en stor och viktig sak för en bygds överlevnad.
            </seg>
            <seg n="a42f7c39">
              Vi har också tagit upp frågan om parkeringstillstånd i ett särskilt
              yttrande. Det pågår en utredning. Det är en krånglig modell att
              söka parkeringstillstånd för dem som har handikapp. Det är inte
              alla som är handikappade. De kan ha andra sjukdomar som gör att
              de är i behov av ett handikapptillstånd. Vi vill att frågan ska
              utredas ordentligt så att först och främst parkeringstillstånden
              kan utfärdas för en längre tid och så att kostnadsbilden för att
              få parkeringstillstånd kan förenklas och förlängas. Handikappade
              kan då få ett bättre liv på vägen.
            </seg>
            <seg n="e07b66bf">
              Det här var de frågor som vi i dag ser från Folkpartiets sida.
              Vi står bakom vad moderaten Jan-Evert Rådhström har sagt. Det
              gäller också vissa saker som till exempel chiptrimning som vi
              vet att Johnny Gylling är specialist på. Jag överlåter de frågorna
              till kollegan i kd. Vi ber att Sven Bergström utvecklar frågan
              om vägskyltningen.
            </seg>
          </u>
          <note type="speaker" n="1f412d82">
            Anf. 194 JOHNNY GYLLING (kd):
          </note>
          <u who="Q5779628" xml:id="i-7f5e2e4340312498-0" n="edc874c9">
            <seg n="55535581">
              Fru talman! Jag vill börja med att yrka bifall till reservation
              4. Det är en alliansreservation.
            </seg>
            <seg n="de02331a">
              Först vill jag säga tack till utskottet för ett positivt uttalande
              om det projekt som kallas Blackrace. Det går ut på att stävja
              illegal streetracing genom att låta ungdomar arrangera legala
              körningar. Utskottet har uppvaktats i frågan, gjort studiebesök
              i Farsta, fått utvärderingen av projektet och mycket annat. Vägverket,
              Rikspolisstyrelsen och lokala polismyndigheter samt ett femtontal
              kommuner stöder projektet. Min motion om avlysning av statliga
              vägsträckor för så kallad Blackrace avstyrks eftersom det redan
              är möjligt att avlysa vägsträckorna. Jag är alltså inte ledsen
              för att min motion har avstyrkts utan glad för det positiva uttalande
              som utskottet har gjort.
            </seg>
            <seg n="82d5c9e4">
              Jag vill säga någonting om fordonsregler och fordonshobbyn, som
              Jan-Evert Rådhström har utvecklat. Därför ska jag vara kortfattad
              i de frågorna. Vi står naturligtvis bakom reservationerna 2 och
              3.
            </seg>
            <seg n="08df1174">
              Sverige har ett hyggligt klimat för fordonshobbyn jämfört med
              andra länder. England och Sverige är riktigt stora entusiastländer.
              Man kan fundera över varför Sverige, som är ett glest befolkat
              kyligt land i Norden, ändå är en stor fordonstillverkarnation.
            </seg>
            <seg n="472f195a">
              Det finns en koppling mellan fordonstillverkning, småföretagsamhet
              och hobbyverksamhet på det här området.
            </seg>
            <seg n="3049a552">
              Jag brukar säga att det finns fyra goda skäl att stödja fordonshobbyn.
            </seg>
            <seg n="f4b7fe27">
              Fru talman! I dag upptäckte jag en mycket trevlig hemsida, som
              heter Puchverkstan.se. Puch är alltså en moped, som vissa av oss
              minns med nostalgisk känsla. Den här hemsidan handlar om en man
              som skulle köpa en cykel till sin fru och kom hem med en bensinmack.
              Han hade alltså köpt en gammal bensinmack, som han nu har återställt
              till perfekt skick i 50-talsstil och som är kulturmärkt. Han har
              kommit på att många människor tycker om sådana här gamla mopeder,
              så han renoverar dem och säljer dem. Några av dem ställer han
              ut, och han håller på att bygga upp ett mopedmuseum.
            </seg>
            <seg n="70b809d4">
              Det är ett fint exempel på hur fordonshobbyn kan bidra till att
              bevara kulturmiljöer, att bevara gamla fordon, som blir rullande
              museer, och att skapa jobb på landsbygden. Den hemsidan rekommenderar
              jag.
            </seg>
            <seg n="eed594ae">
              Men varför reserverar vi oss om allting är så positivt? Vari
              ligger problemen med det här? Ja, vi har myndigheter som i vissa
              fall gör livet svårt för fordonsbyggare, tyvärr. Det handlar om
              att ändra attityder och bemötande, men också regler. Jag kan ta
              ett kort exempel.
            </seg>
            <seg n="85eb98fd">
              Ulf som bor i Västervik byggde en ny motorcykel i samråd med
              Bilprovningen för att kunna få den godkänd. Men när han skulle
              besikta den hade nya regler införts som gjorde det omöjligt att
              få den registrerad. Det här hade inte Ulf fått veta. Fortfarande
              efter tre år är denna motorcykel obrukbar, och nu processar han
              mot Vägverket för att han känner sig lurad och har lagt ned mycket
              pengar i onödan på ett fordon som han inte får använda. Så här
              kan vi inte ha det! Tyvärr är detta bara ett av många exempel
              i Sverige.
            </seg>
            <seg n="75447fdf">
              Man kan också fråga sig: Till vem ska man överklaga ett beslut
              som en handläggare på Vägverket har fattat i ett fordonsärende?
              Jo, till Vägverket. Hur trovärdigt är det?
            </seg>
            <seg n="a64f2809">
              Det är sådana här frågor vi tycker måste lösas, och vi tycker
              att det går för långsamt.
            </seg>
            <seg n="7db2c797">
              Fru talman! Jag vill gå över till reservation 4 om chiptrimning
              och miljökonvertering. Vi vill alltså ha ett certifieringssystem
              så att seriösa företag kan göra engångstest för produkter. I dag
              är det så att de företag som tillverkar sådana här datachipp för
              att höja motoreffekten i bilar lever i ett slags gråzon mellan
              vad som är lagligt och olagligt.
            </seg>
            <seg n="9692d517">
              Företaget BSR anser vi vara ett föredöme i det här ärendet. De
              har också fått ett miljödiplom av Växjö kommun för sin strävan
              att bygga om fordon till miljöbilar. De konstaterar i ett remissvar
              till Vägverkets senaste utredning att det finns mellan 600 000
              och 700 000 bilar av årsmodell 1999 som kan vara möjliga att konvertera
              till etanoldrift om man gör ett vettigt system, ett typgodkännandesystem
              för just den här typen av konvertering. Vi är alltså rädda för
              att den utredning Vägverket har gjort är bristfällig.
            </seg>
            <seg n="e29830ef">
              Vi är också mycket besvikna på att det tar så lång tid. Redan
              2001 uttalade trafikutskottet i enighet att regeringen borde jobba
              för ett certifieringssystem och att detta skulle ske skyndsamt.
              Men fem år senare har vi en utredning som har remissbehandlats,
              och ingen proposition kommer att presenteras under denna riksdag
              utan tidigast nästa mandatperiod, vilket jag känner stor besvikelse
              för.
            </seg>
            <seg n="c9f9faa6">
              Fru talman! Reservation 8 står vi också bakom, och den kommer
              Sven Bergström att fördjupa sig i. Jag vill bara säga att i mitt
              hemlän Blekinge har det nyligen varit tidningsartiklar om att
              ett stort antal företag måste plocka ned sina skyltar för att
              Vägverket anser dem vara störande för trafiksäkerheten. Det innebär
              att företag på landsbygden inte får en chans att visa upp sig
              och låta sina kunder hitta vägen till dem. Så här kan vi inte
              heller ha det. Det här är en sak som vi i de borgerliga partierna
              har tjatat om i många år, och vi vill ha en ändring på det.
            </seg>
          </u>
          <note type="speaker" n="dfbb93d3">
            Anf. 195 PETER PEDERSEN (v):
          </note>
          <u who="Q6039297" xml:id="i-ee7f79fd10082a6e-0" n="4d2c1428">
            <seg n="592c8897">
              Fru talman! Fru talman! Det ligger i oppositionens roll att kritisera
              och tycka att föreliggande förslag är otillräckliga, att man skulle
              gå fram snabbare, att alltför mycket bereds, utreds och så vidare.
              Jag kan bara konstatera att kritiken alltid känns tyngre och hårdare
              här i kammaren än vad den gör när vi sitter och diskuterar frågorna
              i utskottet. Det tillhör väl också rollen.
            </seg>
            <seg n="9c599e3b">
              Jag tänker inte gå in och recensera varje avsnitt. Jag konstaterar
              att Börje Vestlund på ett förträffligt sätt gick igenom de olika
              avsnitten.
            </seg>
            <seg n="1c3f804f">
              När det gäller det mesta av den kritik som den borgerliga alliansen
              framför på en rad områden tycker jag att man kan hitta ganska
              positiva skrivningar på de flesta områden om man läser betänkandet
              noga, till exempel vad gäller chiptrimning, synen på hobbyfordonsverksamhet
              och så vidare. Jag tycker att man ska ha respekt för att saker
              och ting ibland måste få ta sin tid, att man måste bereda och
              utreda, så att man hamnar rätt.
            </seg>
            <seg n="e3b01da0">
              Jag kommer att koncentrera på det avsnitt där vi har fått en
              viss kritik, från framför allt Rådhström, moderat, nämligen det
              som handlar om tung vägtrafik. Det är väl inte så konstigt, eftersom
              i en annan debatt min premiärdebatt i trafikutskottet var Moderaterna
              framme och sade att det i princip inte finns några problem med
              några som helst transporter. Har man den synen spelar det väl
              ingen roll om lastbilarna väger 100 ton och är 100 meter långa.
              Var finns den bortre gränsen för Moderaterna vad gäller lastbilstrafik?
            </seg>
            <seg n="e47eaeee">
              Det är intressant att höra att man från den borgerliga alliansen
              i alla andra sammanhang är väldigt mån om att hänvisa till olika
              saker och ting som händer i EU. Vi brukar inte vara lika positiva,
              men ibland kan man hitta rätt även där. Vi tycker faktiskt att
              det finns en viss poäng i begränsningen av långa fordon.
            </seg>
            <seg n="d780988d">
              Liksom i en annan debatt verkar det också nu som att de borgerliga
              representanterna inte orkar läsa vad vi säger i Vänstern, och
              i det här fallet också Miljöpartiet det är en miljöpartimotion
              från början. Vi har alltså förståelse för att det finns speciella
              förutsättningar och förhållanden i Sverige som kan skapa problem.
              Från Vänsterns sida kan vi också förstå varför regeringen har
              gått in och haft synpunkten om undantagen dispens. Men om man
              läser innantill framgår det väldigt klart att vi vill ha ett undantag
              vad gäller just skogsråvara för förädling. Det drabbar alltså
              inte det som Patriksson, värmlänning, tog upp i sitt tal.
            </seg>
            <seg n="7a7b4c80">
              Skogen växer där den växer. På många ställen finns det inte alternativa
              sätt att ta ut den på. Då kan vi tänka oss ett undantag.
            </seg>
            <seg n="98ff9583">
              I övrigt måste man inse att om man konsekvent gynnar lastbilstrafik,
              genom skattelagstiftning, förlängda dispenser och på annat sätt,
              jämfört med andra transportslag är det svårt att få till stånd
              en ökad användning av gods på till exempel järnvägssidan. Om ni
              menar att det gynnar lastbilssidan, måste det rimligtvis missgynna
              järnvägstrafiken i motsvarande grad. Vi vill ändra på det och
              hitta något slags lösning på det.
            </seg>
            <seg n="c6e684aa">
              Vi kan konstatera att hela utskottet, även Vänsterpartiet, oroar
              sig för problemet med överlastning trots att vi har de här mycket
              högre lasterna. Mellan 20 och 50 % av de tungt lastade fordonen
              är överlastade. Då är det inte 60 ton vi pratar om, utan kanske
              6570 ton. Man är oroad över att det påverkar vägslitaget, att
              man krossar vägunderlaget. Men vägen bryr sig inte om att vi sitter
              i riksdagen och bestämmer att det ska vara lagligt eller inte
              lagligt att köra fram en lastbil med en viss tyngd. Har en lastbil
              en viss vikt påverkar den vägen i en viss grad, oavsett om det
              finns ett riksdagsbeslut om det eller inte.
            </seg>
            <seg n="d2db7d39">
              Vi kan konstatera att en lastbil på 60 ton sliter lika mycket
              på vägbanan som ungefär 75 000 personbilar. Om den har en överlast
              på 2030 % måste det rimligtvis leda till ytterligare slitage.
              Var finns den borgerliga problematiseringen runt det problemet?
              I det här fallet tycker vi även att våra samarbetspartner Socialdemokraterna
              tar lite väl lättvindigt på det här. Vi måste hitta ett system
              som sammanhållet leder till säkra, miljövänliga transporter, inte
              minst av gods. Då kan vi inte ha gynnandet av lastbilstrafik på
              andra transportslags bekostnad. Men lägg märke till att vi har
              ett undantag!
            </seg>
            <seg n="f20ced48">
              Eftersom det är den 8 mars i dag tycker vi att det är viktigt
              att vi lyfter upp frågan om jämställdhet även på transportområdet.
              Då skulle väl jag egentligen ha suttit kvar i bänken och låtit
              min kamrat Karin Thorborg komma fram, och det kommer hon att göra
              senare och då ta upp en fråga som handlar om jämställdhet, nämligen
              hur vi i vår vägskyltning på ett uppenbart sätt har ett väldigt
              manligt betraktelsesätt på transportpolitiken och trafikpolitiken.
            </seg>
            <seg n="093991b8">
              Jag ska bara nämna en liten sak till för att inte göra debatten
              för lång. Jag har en enskild motion som handlar om minimotorcyklar,
              om att jag skulle vilja ha ett förtydligande på var de får framföras.
              Det handlar alltså om att man får köra på inhägnat område. Då
              svarar man i utskottet och håller faktiskt med mig. Man säger
              att man har erfarit att det för närvarande inte finns någon närmare
              definition av begreppet inhägnat område och att man förutsätter
              att Vägverket inom ramen för sitt ansvar följer frågan om regelverket
              för minimotorcyklar och bedömer om närmare riktlinjer behöver
              utarbetas. Jag utgår från att Vägverket gör det. Det är rimligt.
              Om det står att ett sådant fordon bara får framföras i inhägnat
              område är det bra att veta vad ett inhägnat område är så att man
              vet vilka regler som då gäller.
            </seg>
            <seg n="a390d5b2">
              Med det, fru talman, vill jag yrka bifall till reservation 1.
            </seg>
          </u>
          <note type="speaker" n="6eed8955">
            Anf. 196 JAN-EVERT RÅDHSTRÖM (m) replik:
          </note>
          <u who="Q6086417" xml:id="i-cd2515eb1e44ec26-1" n="999766fd">
            <seg n="7f8f2396">
              Fru talman! Jag tyckte att det var lite svagt i argumentationen
              att säga att vi inom alliansen inte skulle ha någon synpunkt på
              om det är hundra ton eller vad vikten är på lastbilar. Vi har
              ett beslut i riksdagen om en 60-tonsgräns. Det som skiljer Peter
              Pedersen och alliansen och framför allt Moderaterna åt är att
              när vi tycker att vi kan ha en 60-tonsgräns anslår vi också pengar
              till vårt vägnät för drift och underhåll. Vi vill att vi ska få
              ett vägnät som fungerar. Att Peter Pedersen vill minska totalvikten
              beror på och det kan jag förstå att ni inte har några pengar till
              våra vägar. Ni har inte pengar. Senast nu i februari såg vi att
              Vägverket fick gå ut och säga: Pengarna räcker inte. Vi måste
              minska underhållet ytterligare. Så det är väl ett skäl, förstår
              jag. I stället för att satsa på vägar måste ni göra någonting
              annat.
            </seg>
            <seg n="638378d3">
              Peter kommenterade aldrig hur han ser på Danmarks och Hollands
              miljöarbete, att de faktiskt vill förlänga lastbilarna. Jag skulle
              vilja höra din fundering kring varför Danmark och Holland funderar
              på att förlänga sina lastbilar.
            </seg>
            <seg n="40579cc2">
              Det som jag tycker är viktigt och som Sveriges näringsliv ska
              ha reda på när det står en vänsterpartistisk företrädare här i
              talarstolen och predikar för denna motion är att man här hänvisar
              till vikter. Men, Peter Pedersen, oavsett om den håller vikten
              vill ni ju faktiskt göra lastbilen kortare. Kan du tänka dig en
              lastbil som bara kör dun som inte väger speciellt mycket och ni
              likväl ska korta ned så att det krävs fler lastbilar för att köra
              detta dunekipage, då är det faktiskt något annat som ligger bakom
              än att ni vill ha ett fungerande transportsystem. Det är beklämmande.
            </seg>
          </u>
          <note type="speaker" n="b8d3b7ce">
            Anf. 197 PETER PEDERSEN (v) replik:
          </note>
          <u who="Q6039297" xml:id="i-ee7f79fd10082a6e-1" n="4d2c1428">
            <seg n="87819139">
              Fru talman! Jag ska inte recensera argumentationstekniken som
              min kamrat från höger har. Vi tycker att det finns en rad olika
              prioriteringar som vi behöver göra i Sverige politiskt, och jag
              måste erkänna att jag inte skäms det minsta för att säga att jag
              tycker att det är jättebra om vi kan frigöra pengar till andra
              saker än bara underhåll på vägar för att vi belastar dem så hårt
              med tungt lastade lastbilar.
            </seg>
            <seg n="6fe7cfd1">
              När det gäller längd kontra vikt kan man tänka att vikten har
              den stora nackdelen att om det inträffar en trafikolycka får det
              förödande konsekvenser. Ju tyngre fordon som möter en liten personbil
              till exempel, desto mer förödande konsekvenser får det. Det är
              en trafiksäkerhetsfråga.
            </seg>
            <seg n="673ab095">
              När det gäller längden är det framför allt en trafiksäkerhetsfråga.
              Alla vet att det tar ganska lång tid om man inom gällande hastighetsbestämmelser
              ska köra förbi en långtradare ute på en väg. Det tar ganska lång
              tid att köra förbi 25 meter om man ska hålla de regler som finns.
              Både ur trafiksäkerhetssynpunkt, vägslitagesynpunkt och miljösynpunkt
              finns det en stark argumentation för att vi förordar kortare och
              inte så tunga lastbilar.
            </seg>
            <seg n="7e80b4a3">
              Jag har fortfarande inte hört var den borgerliga analysen finns
              av vad det får för konsekvenser ur alla de här aspekterna. Ni
              säger bara att Danmark och Nederländerna vill ha lite längre lastbilar.
              Det vet inte jag. De har väl ungefär samma argumentation då, misstänker
              jag, som den borgerliga alliansen. Men jag blir inte mer övertygad
              för det.
            </seg>
          </u>
          <note type="speaker" n="ed077a8c">
            Anf. 198 JAN-EVERT RÅDHSTRÖM (m) replik:
          </note>
          <u who="Q6086417" xml:id="i-cd2515eb1e44ec26-2" n="999766fd">
            <seg n="074a2175">
              Fru talman! Det ska bli intressant att läsa protokollet, framför
              allt för de i vårt land som är intresserade av infrastrukturfrågor.
              Man ska notera vad Peter Pedersen sade. Han tycker att det är
              bra om vi kan frigöra pengar från väganslagen. Det Peter Pedersen
              står och säger här är att han kan vara intresserad av att minska
              anslagen till våra vägar för att få till annan verksamhet. Vänsterpartiet
              står alltså för att vi ska ha minskade anslag till vägnätet, om
              ni skulle få gehör för totalvikten. Det är en mycket intressant
              uppgift.
            </seg>
            <seg n="deee3bf5">
              Du ställde en fråga till mig förut om övervikten, om vi tycker
              att det är något problem. Det är givetvis ett problem, och det
              ska man vidta åtgärder mot. Men det är ju samma sak där. Vänsterpartiet
              har ingen politik. Ni vill inte anslå pengar för att vi ska ha
              ett rättsväsende och en poliskår och för att vi ska kunna få resurser
              för att ha personal som kan sköta övervakningen i vårt land. Alltså
              är det enklare att minska totalvikten på lastbilar och minska
              längden så att de inte ska kunna lasta så mycket. Det är Vänsterpartiets
              politik. Jag tycker att det är sorgligt för svenskt näringsliv
              och för våra transporter. Framför allt är det i slutändan för
              svenska konsumenter som våra varor blir dyrare med vänsterpolitiken.
            </seg>
          </u>
          <note type="speaker" n="0e41be8c">
            Anf. 199 PETER PEDERSEN (v) replik:
          </note>
          <u who="Q6039297" xml:id="i-ee7f79fd10082a6e-2" n="4d2c1428">
            <seg n="01af6250">
              Fru talman! Jag tror inte att argumentationen är fruktsam när
              det gäller att skrämma bort eventuella väljare från Vänstern och
              därmed bidra till en borgerlig seger. Jag tror att det finns väldigt
              många i Sverige, en majoritet faktiskt, som uppfattar att vi har
              en orimlig situation just nu vad gäller fördelningen av transporter
              på väg och järnväg. Vi tror inte att vi ska dra bort anslag till
              vägarna. Vi vill prioritera mer pengar till järnvägssidan än till
              vägarna. Det är inga hemligheter. Det är bara att läsa i de dokument
              som finns, propositioner och annat. När det gäller investeringar
              tycker vi att det är rimligt att vi gör investeringar som kan
              bidra till att överföra mer av godstransporter, även en del av
              persontrafiken, från väg till järnväg. Vi tror att det är bra
              ur en rad olika synpunkter.
            </seg>
            <seg n="021cf733">
              Det finns specifika problem, till exempel när det gäller uttag
              av skogsråvara. Därför vill vi ha ett undantag. Jag kan konstatera
              med enkel matematik att om man säger att maxgränsen skulle vara
              44 ton och vi har en överlastning man då kanske kommer upp till
              de 60 ton som nu är tillåtna. Men om vi har 60 ton som godkänd
              gräns och 10, 20 eller 30 % får vi en enorm belastning på vägbanan.
              Då förstår jag att Moderaterna måste anslå pengar. Men vi tycker
              att det är ett dåligt sätt att prioritera, att tillåta så höga
              laster att vi måste lägga mycket pengar på ett vägunderhåll som
              Moderaterna aldrig någonsin kommer att vara nöjda med. Ni skulle
              kunna bidra till att man blir mer nöjd om ni faktiskt gick på
              vår linje och sänkte gränserna lite grann. Då skulle vi slippa
              att lägga ut så mycket pengar på vägunderhåll.
            </seg>
          </u>
          <note type="speaker" n="91fe632d">
            Anf. 200 SVEN BERGSTRÖM (c):
          </note>
          <u who="Q5573582" xml:id="i-4859aaef2aef9dd0-0" n="e3e779ab" next="i-d9cebc0460e7e9f8-0">
            <seg n="d07a41e5">
              Fru talman! Väg- och fordonsfrågor är viktiga delar i framtidens
              transportsystem som ska bidra till goda förutsättningar för utveckling
              i hela vårt land. Transportsystemet ska medverka till tillväxt
              och företagande samtidigt som det inte får inskränka kommande
              generationers möjligheter till ett bra liv.
            </seg>
            <seg n="6ac9f86b">
              För Centerpartiet är det närmast självklart att biltrafiken har
              en central roll i sammanhanget. Men fordonen på våra vägar måste
              bli mer miljöanpassade, ha lägre bränsleförbrukning och drivas
              med miljöriktiga bränslen. I dag utgör bilismen en stor belastning
              av miljö och hälsa särskilt i de stora och befolkningstäta regionerna.
            </seg>
            <seg n="41a9e740">
              Trafikens negativa miljöpåverkan måste hanteras på ett klokt
              och framsynt sätt. Vi måste målmedvetet ställa om till ett grönt
              transportsystem. Centerpartiet vill se ett väl utvecklat transportsystem
              med säkra, miljövänliga och tillgängliga transporter där det övergripande
              målet, precis som en enig riksdag har sagt, ska vara att säkerställa
              en samhällsekonomiskt effektiv och långsiktig hållbar transportförsörjning
              för medborgare och näringsliv i hela landet.
            </seg>
            <seg n="f86c8e08">
              Det är i den andan som väldigt många riksdagsledamöter har motionerat
              om frågor som behandlas i betänkandet. De vill helt enkelt bidra
              till en bättre utveckling på området. Jag ska göra några nedslag
              i det betänkande vi har producerat i trafikutskottet.
            </seg>
            <seg n="4deb936b">
              Låt mig börja med det som Peter Pedersen och Jan-Evert Rådhström
              just hade ett replikskifte om, nämligen överlaster och långtradarnas
              längd och vikt. Det är ett problem att vi har så många fordon
              som kör överlastade på våra vägar. Det tror att vi alla är överens
              om. Enligt en mätning som Vägverket presenterade alldeles nyligen
              var det mer än en tredjedel av de tunga långtradarna som körde
              omkring med för höga vikter.
            </seg>
            <seg n="3f279abd">
              Utskottet skriver att det är otillfredsställande. Det är något
              av ett understatement, skulle jag vilja säga. Det är naturligtvis
              helt enkelt oacceptabelt att vi har det på det här sättet. Jag
              var själv ute och träffade en åkare för några veckor sedan och
              resonerade om detta. Det finns i branschen en medvetenhet om det.
              De seriösa åkarna vill komma bort från det. Det är ingen tvekan
              om det. Det utgör en trafikfara, det snedvrider konkurrensen och
              det ökar vägslitaget. Det ökar inte bara slitaget. Det bryter
              ned vägarna på ett dramatiskt sätt. Det är viktigt att vi får
              tydliga signaler om att det är alldeles oacceptabelt.
            </seg>
            <seg n="c2d9f8d7">
              Jag vill också understryka transportköparnas roll. Vi vet att
              det finns inte minst skogsföretag SCA kan sägas ha gått i spetsen
              för detta och även Billerud som ställer krav på transportörerna
              att de måste köra med laster som är inom lagens råmärken.
            </seg>
            <seg n="110f358d">
              Jag är inte säker på att det är Vänsterpartiets och Miljöpartiets
              linje, för det är faktiskt deras linje. Peter Pedersen raljerade
              om allianspartierna. Men Socialdemokraterna är på samma linje
              som vi. Det är Vänsterpartiet och Miljöpartiet som utgör en liten
              minoritet i den här frågan.
            </seg>
            <seg n="867e3e0c">
              Jag tycker att logiken är lite osammanhängande, för att uttrycka
              det försiktigt, när ni argumenterar i de här frågorna. Det lustiga
              är att ni gör undantag för timmertransporterna i skogen. Det är
              ju de som är stora och tunga och bryter ned vägarna. Varför gör
              ni den logiska kullerbyttan och gör undantag för dem? Det är där
              vi kan hitta många exempel på överlaster. Det är i så fall dem
              som ni borde försöka komma åt.
            </seg>
            <seg n="59c89bb4">
              Det är precis som Jan-Evert Rådhström påpekade. Det ger också
              många negativa effekter om man försöker att korta ned långtradarna.
              Utskottets majoritet har också påpekat att det blir en förbättrad
              bränsleeffektivitet om man faktiskt har lite längre fordon. Det
              ger minskade utsläpp av koldioxid och andra emissioner. Den argumentationen
              har inte Vänsterpartiet och Miljöpartiet lyckats klara ut.
            </seg>
            <seg n="08f156a0">
              Frågan om vinterdäck har påtalats i det här dokumentet. Jag har
              också haft den frågan uppe i en diskussion med Ulrica Messing.
              Det är ett bekymmer att så många fordon kör omkring med dåliga
              däck och däck som inte är anpassade för vinterväglag. När vi nu
              för en gångs skull haft en normalvinter, om vi får kalla det så,
              har det blivit särskilt tydligt.
            </seg>
            <seg n="7d9dffba">
              I takt med att fordonen är tyngre blir också problemen allt större.
              Det är en liten kullerbytta att vi accepterar att tunga fordon
              har däck som inte är anpassade för vinterväglag. Utskottet skriver
              lite grann om det. Men man tar inte riktigt konsekvenserna. Man
              måste tydligare säga ifrån att särskilt tunga fordon måste köra
              med däck som är anpassade efter det väglag som råder. Det gäller
              både svenska och utländska fordon. För de allra flesta svenska
              åkerier och bussbolag är det en självklarhet att man sätter på
              vinterdäck när det är vinterväglag. Men dessvärre är det inte
              vanligt i alla sammanhang.
            </seg>
            <seg n="b65775ea">
              Fordonsregler är det flera som har talat om här tidigare. Det
              är en viktig fråga att vi får tydliga regler på det här området.
              Senast i går träffade jag en person som har ägnat sig åt fordonsbyggande
              och som har hamnat väldigt mycket i kläm. Regelverket är otydligt,
              och det är oklara besked från olika aktörer. Vägverket har delegerat
              till SFRO, Sveriges Fordonsbyggares Riksorganisation, att sköta
              den saken. Men regelverket är, för att uttrycka det försiktigt,
              väldigt otydligt.
            </seg>
            <seg n="3fb0b753">
              Om man inte uppfyller kraven är det också väldigt oklart om man
              kan överklaga och i så fall till vem. Ska man driva en rättsprocess
              för att kunna göra det? De allra flesta är nog överens om att
              det inte är rimligt. Därför är det väldigt angeläget att vi får
              ett tydligare regelverk på området. Jag vill också yrka bifall
              till reservation nr 2 i det ärendet.
            </seg>
            <seg n="12035344">
              Frågan om chiptrimning är en fråga som vi från Centerpartiet
              också har motionerat om i många omgångar. Johnny Gylling har utvecklat
              argumentationen i den frågan, så jag gör det inte i det här sammanhanget.
            </seg>
            <seg n="91bd509a">
              Slutligen till frågan om vägvisning. Där har vi från många partier
              motioner för att försöka flytta fram positionerna på området.
              Alla är överens om det. Det har varit motioner från Folkpartiet,
              Centerpartiet och Socialdemokraterna som behandlats i det här
              betänkandet.
            </seg>
            <seg n="3a1abb8c">
              Alla är överens om att vi måste försöka få ett regelverk som
              tillåter en lite mer generös tolkning. Det gäller möjligheter
              för småföretag kanske inte minst inom turistsektorn att kunna
              tala om: Här finns vi, och så här kan ni hitta till oss.
            </seg>
            <seg n="85f4971f">
              Det är inte acceptabelt att regelverket på området också har
              ett stort inslag av godtycke. Vi har från trafikutskottet många
              gånger sagt att Vägverket bör se över det. Man har sagt: Nu ska
              vi se över det. Det ska det bli rimligare regler och mindre av
              godtycke i regelverket. Men fortfarande kan en företagare i en
              del av Sverige få acceptans och godkännande för en viss skyltning
              medan det på ett annat ställe kan vara så att det inte blir godkänt.
            </seg>
            <seg n="e29eb765">
              Det är väldigt många som understryker vikten av att vi får ett
              regelverk som är enhetligt men också väldigt generöst mot alla
              småföretagare i synnerhet inom turistbranschen. Det är väldigt
              angeläget att översynen av skyltningsreglerna kommer fram någon
              gång och att det inte läggs i någon långbänk. Därmed vill jag
              också yrka bifall till reservation nr 8.
            </seg>
          </u>
          <note n="9a62f287">
            Anf. 201 KARIN SVENSSON SMITH (-):
          </note>
          <u who="Q5573582" xml:id="i-d9cebc0460e7e9f8-0" n="e3e779ab" prev="i-4859aaef2aef9dd0-0">
            <seg n="91d508d5">
              Fru talman! Jag yrkar bifall till reservation nr 1. I övrigt
              står vi bakom betänkandet. Jag vill också särskilt med tanke på
              att det i dag är den internationella kvinnodagen, den 8 mars,
              något beröra det särskilda yttrande som Miljöpartiet har tillsammans
              med Vänsterpartiet.
            </seg>
            <seg n="2670471e">
              Man kan också se på fördelningen av talare här i kväll. Vem är
              det som talar om väg- och fordonsfrågor, och vem brukar det vara
              nästan varhelst den diskussionen pågår? Jo, där är män väldigt
              överrepresenterade.
            </seg>
            <seg n="d6274abb">
              När det gäller trafikens innehåll, kollektivtrafik och vem som
              bekymrar sig om trafiksäkerhet och miljökonsekvenser av transporterna,
              möter jag betydligt fler kvinnor när de ämnena debatteras på olika
              ställen.
            </seg>
            <seg n="dca8d244">
              Det är förhållanden som vi måste ändra på. Vi måste våga vara
              fler kvinnor som diskuterar de viktiga frågorna om hur man organiserar
              transporterna. Det har väldigt stor betydelse för vardagslivet
              och för hur vi organiserar och tillgodoser behovet av resor.
            </seg>
            <seg n="859d1cf4">
              Vi har en partimotion från Miljöpartiet i det här avseendet där
              det är många yrkanden, och bara ett av dem gäller frågan om vägmärkena.
              Vi är väl medvetna om att det inte tillhör riksdagens uppgifter
              att i detalj styra vad de statliga verken ska göra. Det var inte
              heller riktigt vår avsikt.
            </seg>
            <seg n="18fc08c0">
              Vi vill påkalla uppmärksamhet på att symboliken på trafikmärkena
              återspeglar den brist på jämställdhet som finns inom transportsektorn.
              På i princip alla vägmärken där man visar någon passiv person
              är det en kvinna. Där någon gör någonting, är aktiv eller ska
              symbolisera kraft på något sätt är det en man.
            </seg>
            <seg n="2346a57d">
              Vi förutsätter att Vägverket, som ska jobba för det jämställdhetsmål
              vi i riksdagen har inrättat, successivt kommer att förändra det
              i takt med att man byter ut trafikmärkena.
            </seg>
            <seg n="4f1394b3">
              Nu till huvudämnet för diskussionen när det gäller väg- och fordonsfrågor.
              Vilka är transportpolitikens utmaningar? Vilka är de stora problemen
              för vägtrafiken i framtiden? Jo, det är någonting som statsministern
              har påkallat uppmärksamhet på genom att inrätta en kommission
              för att minska oljeberoendet i Sverige.
            </seg>
            <seg n="ee0825c1">
              97 % av hela transportsektorn i Sverige är beroende av fossila
              bränslen fossila bränslen som inte nybildas och fossila bränslen
              som ger upphov till en klimatpåverkan som vi blir alltmer varse.
              Den föröder fullständigt möjligheterna för kommande generationer
              att leva ett bra liv. Det är huvudproblemet för oss.
            </seg>
            <seg n="c3dc1086">
              Det leder mig automatiskt in på svaret på Sven Bergströms fråga.
              Han verkar obekant med varför man ställer ett krav på att man
              ska EU-harmonisera maxvikten på lastbilar. Jag vill notera detta.
              Miljöpartiet är inte något särskilt EU-följsamt parti i övrigt,
              men när det gäller maxvikten på lastbilar så tycker vi att man
              borde avskaffa de svenska särreglerna och hålla sig till det som
              är EU-norm i andra länder, det vill säga max 40 ton. Det har att
              göra med att fördelningen mellan väg, järnväg och sjöfart när
              det gäller transporter är mycket beroende av den kapacitet som
              respektive transportslag kan ta emot från transportköparen och
              vilket pris det blir på transporten.
            </seg>
            <seg n="ceb62cc0">
              Bo-Lennart Nelldal med flera forskare på KTH har visat snyggt
              i diagram att i takt med att vi har ökat maxvikten på lastbilar
              i Sverige har också järnvägsgodset tappat marknadsandelar i förhållande
              till lastbilarna. Järnvägen är helt överlägsen när det gäller
              CO2. Också sjöfarten står sig mycket väl i konkurrensen med lastbilarna
              när det gäller att spara klimateffekter och att minska behovet
              av oljeanvändning i transporterna. Det är huvudmotivet till att
              vi vill sänka maxvikten för lastbilarna.
            </seg>
            <seg n="11133e6a">
              Ett bimotiv som nog är rätt så väsentligt också är att vi vill
              att vägarna ska ha god standard för de människor som är beroende
              av dem. Jag vill göra en jämförelse som jag tror att jag har gjort
              i talarstolen förut. Om man säger att man har ett problem med
              att karies ökar så kan man antingen enbart anslå mer pengar till
              tandvård eller också säga att det kanske är en poäng med att förebygga
              karies så att man ser till att det inte blir så mycket hål i tänderna.
              Det är förmodligen mer skonsamt och kostnadseffektivt.
            </seg>
            <seg n="f0175790">
              Vi tycker att talet om vägar från alliansen egentligen är skenheligt
              för dem som är beroende av att ha farbara vägar, särskilt i glesbygd.
              Om man verkligen vill värna vägarnas långsiktiga kvalitet så måste
              man också ta bort det som förstör inte bara vägbeläggningen utan
              själva vägkroppen. Det är de överlastade lastbilarna de tunga
              lastbilarna.
            </seg>
            <seg n="98574dc3">
              Vi fick en fråga här om varför transport av timmerråvara till
              förädling är undantagen i den motion som vi har väckt från Miljöpartiet.
              Det har att göra med att i samband med Sveriges medlemskapsförhandlingar
              med EU gällde undantaget ursprungligen bara denna kategori. Det
              motiverades med att sedan man började med klorfri blekning av
              papper måste råvaran vara ganska färsk när den anländer till massafabriken
              för förädling. Om man då inte skulle få ha de tunga lastbilarna
              så skulle avverkningsgränsen flytta österut, vilket vore förödande
              för sysselsättningen i norra Sverige. Det har vi tagit fasta på.
              Vi tycker att det finns en poäng med att man använder den här
              råvaran. Sysselsättningsproblem och annat gör att vi inte på något
              sätt vill minska underlaget för verksamheten.
            </seg>
            <seg n="9be39f64">
              Men det finns inget som helst skäl för att övriga transporter
              skulle få lov att belasta vägarna med de tunga transporter som
              man har i dag. Jag upprepar att en fullastad långtradare enligt
              Vägverkets sektorsredovisning ger lika mycket slitage som 75 000
              lastbilar.
            </seg>
            <seg n="6f426f46">
              Sven Bergström pratade om grön transportpolitik. Eftersom jag
              nu ser att flera representanter för alliansen har begärt ordet
              här så skulle jag gärna vilja höra om hela alliansen står bakom
              det här. Kan man säga att alliansen har en grön transportpolitik?
              I så fall skulle jag vilja att ni passar på att berätta om hur
              ni vill att man ska minska Sveriges oljeberoende. Eller tycker
              ni att det är acceptabelt med den här sårbarheten? Den innebär
              att om det nu blir krig i världen eller om raffineringskapaciteten
              går ned på grund av stormen Katrina så stiger oljepriset och vi
              kommer kanske plötsligt att ha brist på olja i Sverige. Tycker
              ni att det är acceptabelt? Eller vad innefattar ni gemensamt i
              en grön transportpolitik?
            </seg>
            <seg n="cdef3593">
              Jan-Evert Rådhström sade: Vi är partier som har vilja och idéer
              till förändringar. Vilka förändringar då inom transportpolitiken?
              Det hoppas jag att vi får höra mer om här i talarstolen.
            </seg>
            <seg n="87e5f930">
              Jag tänkte gå över till att säga någonting om chiptrimning. Jag
              är nöjd med att vi i utskottet har drivit frågan, och jag kan
              kanske i viss mån också dela irritationen över att det tar så
              lång tid. Detta hänger ihop med att vi försöker minska oljeberoendet
              i Sverige.
            </seg>
            <seg n="1160cce5">
              Vi har haft en positiv utveckling när det gäller inköp av miljöbilar.
              Bilar går i större utsträckning på förnybara bränslen. Men det
              är inte alla som har råd att köpa ny bil, utan konvertering av
              konventionella bilar till förnybar drift är någonting som måste
              vara mer möjligt och mer prisvärt för människor som inte har råd
              att köpa nya bilar.
            </seg>
            <seg n="060412b9">
              Därför ser vi verkligen fram emot att den utredning som Vägverket
              kommer med i september i höst också leder till en lagrådsremiss
              före sommaren. Det är en viktig del av klimatpolitiken för Sverige.
            </seg>
            <seg n="cb52e34a">
              Vi berör partiklar i betänkandet. Senast i dag har vi fått reda
              på att till och med de uppgifter som vi har i vårt betänkande
              förmodligen är en underskattning av de negativa hälsoeffekter
              som partiklarna för med sig. Man har gått igenom en mycket stor
              population jag tror att det var 11 miljoner amerikaner och följt
              den under en längre tid för att se vilka samband som finns mellan
              förekomster av partiklar i luften och förtida dödsfall. Om de
              beräkningarna skulle vara giltiga för Sverige så handlar det snarare
              om 5 000 förtida dödsfall än de 1 800 som uppges i betänkandet.
              Så är det om jag har uppfattar det rätt, men jag vill göra en
              viss reservation för detta.
            </seg>
            <seg n="f78e65d8">
              Detta måste vi ägna mycket större uppmärksamhet i framtiden.
              Partiklar från fossila bränslen har en lång rad negativa hälsoeffekter.
              Det gäller inte bara hjärt- och kärlsjukdomar, utan det påverkar
              också lungfunktionen. Många cancerogena ämnen har ett fossilt
              ursprung. Vi måste bekymra oss mer för det.
            </seg>
            <seg n="6af18dce">
              Jag vill igen betona att vår huvudpoäng med att sätta 60 ton
              som maxvikt för lastbilar handlar om att vi vill ha en omlastning
              från lastbilstransporter av gods till en smartare fördelning mellan
              väg, järnväg och sjöfart. Det skulle minska både oljeberoende,
              klimatpåverkan och negativa hälsoeffekter av trafiken.
            </seg>
          </u>
          <note type="speaker" n="55000596">
            Anf. 202 SVEN BERGSTRÖM (c) replik:
          </note>
          <u who="Q5573582" xml:id="i-4859aaef2aef9dd0-1" n="e3e779ab" next="i-d9cebc0460e7e9f8-1">
            <seg n="bd08a89c">
              Herr talman! Karin Svensson Smith inledde sitt anförande med
              att tala om jämställdhet. Det gör hon ofta bra och på ett riktigt
              sätt. Jag kan inte hjälpa att jag har det kön som jag har, liksom
              Staffan Danielsson som är min ersättare i trafikutskottet.
            </seg>
            <seg n="9b868277">
              Men jag vill påminna Karin Svensson Smith om att den som gick
              i spetsen för jämställdhetsarbetet på trafikområdet för några
              år sedan faktiskt var det förra centerstatsrådet Görel Thurdin,
              som ledde arbetet med att kartlägga hur det ser ut med jämställdheten
              på trafikområdet. Jag är övertygad om att Karin Svensson Smith
              välkomnade många av hennes förslag. Just för tillfället är det
              herrar som sitter i trafikutskottet för Centerpartiet. Vi försöker
              ändå hålla ett öga på jämställdhetsfrågorna och bidra efter förmåga
              till att flytta fram positionerna.
            </seg>
            <seg n="521488c6">
              När det gäller de tunga transporterna, som Karin Svensson Smith
              var inne på, så tycker jag nog att hon inte riktigt lyckades klara
              ut det här med att de tunga transporterna i huvudsak är timmerbilar
              i glesbygd. Hon sade att vi i alliansen värnar de farbara vägarna
              i glesbygden. Det gör vi naturligtvis. Men hur är det med er?
            </seg>
            <seg n="1b673f72">
              Det är just timmerbilarna som ofta överskrider lastgränserna
              och som ertappas med att köra med för tunga vikter. Det är inte
              långtradarna som snurrar på våra Europavägar och riksvägar som
              är de stora tunga lastbilarna som bryter ned vägnätet i glesbygden,
              även om de inte alltid är lastade med dun, som Jan-Evert Rådhström
              var inne på. Det är faktiskt timmerbilarna, särskilt när de kör
              med överlast. Det är dem vi ska komma åt om vi vill göra någonting
              åt det här.
            </seg>
            <seg n="83c3b6e5">
              När vi pratar om ett grönt transportsystem är det en händelse
              som ser ut som en tanke att efter tolv år med en socialdemokratisk
              regering, varav Miljöpartiet och Vänsterpartiet har varit med
              på vagnen i åtminstone åtta år, har Sverige den äldsta och mest
              bränsletörstiga bilparken i Europa. Hur kan det komma sig, Karin
              Svensson Smith, om ni nu vill flytta fram positionerna på det
              gröna transportområdet?
            </seg>
          </u>
          <note n="25237065">
            Anf. 203 KARIN SVENSSON SMITH (-) replik:
          </note>
          <u who="Q5573582" xml:id="i-d9cebc0460e7e9f8-1" n="e3e779ab" prev="i-4859aaef2aef9dd0-1">
            <seg n="1b24b8e6">
              Herr talman! Jag vill ge en eloge till Görel Thurdin. Väldigt
              mycket av det som fanns i hennes utredning hade vi som underlag
              när vi förhandlade om en infrastrukturproposition hösten 2001
              som sedan ledde till att riksdagen den 13 december fattade beslut
              om att inrätta ett jämställdhetsmål. Jag ger henne god credit
              . Jag tycker också att ni i Centerpartiet borde använda er mer
              av hennes kunskaper när ni utformar trafikpolitiken. Jag ser inte
              särskilt många förslag från er sida när det gäller hur vi ska
              nå de mål som vi är överens om.
            </seg>
            <seg n="b64d4e7e">
              Låt mig nu gå över till timmerbilarna som kanske är lite svårare
              att beakta i ljuset av jämställdhet. Vi vill ha transporter som
              är ändamålsenliga för näringsliv och sysselsättning, men vi vill
              inte att de ger upphov till onödig miljöbelastning eller förstör
              vägarna. Det finns ett sakligt skäl till regeringens uppdrag när
              man förhandlade om medlemskapet i EU, nämligen att se till att
              avverkningsgränsen inte flyttades österut. Det rör transporter
              till massafabrikerna. Det är därför vi har det undantaget i vår
              motion.
            </seg>
            <seg n="04a2e1eb">
              Men när det gäller resten av transporterna finns det inga sakliga
              skäl till varför man ska slå undan benen för överlastning till
              järnväg, för det är just precis det som 60-tonsgränsen gör. Det
              här timret som ska ut ur skogen skulle förmodligen inte kunna
              köras med lastbil ändå. Det påverkar inte i det sammanhanget,
              utan det är med hänsyn till sysselsättning, produktion och tillverkning
              av papper som är en väldigt viktig exportråvara för oss. Det vill
              vi slå vakt om, men vi vill slå vakt om vägarna samtidigt. Därför
              finns det ingen anledning att ha samma regler för alla lastbilstransporter.
            </seg>
          </u>
          <note type="speaker" n="64cefcc3">
            Anf. 204 SVEN BERGSTRÖM (c) replik:
          </note>
          <u who="Q5573582" xml:id="i-4859aaef2aef9dd0-2" n="e3e779ab" next="i-d9cebc0460e7e9f8-2">
            <seg n="9dad921b">
              Herr talman! När det gäller jämställdheten har ju Centerpartiet
              som enda parti föreslagit mer pengar till kollektivtrafik, och
              inte minst kollektivtrafik i glesbygd, som är oerhört viktig om
              vi ska flytta fram positionerna på jämställdhetsområdet eftersom
              det är kvinnorna som mer än vi karlar nyttjar just kollektivtrafiken.
              Där har Vänsterpartiet medverkat till att man har tvingats dra
              ned på kollektivtrafiken när man har försämrat förutsättningarna
              för länstrafikbolag runtom i landet. Det är väl si och så med
              meritlistan för Vänsterpartiet och Miljöpartiet på det här området,
              men ni pratar väl om saken.
            </seg>
            <seg n="dfde2054">
              När det gäller de tunga transporterna och yrkandet att man ska
              korta ned bilarna har jag svårt att få ihop Miljöpartiets argumentation.
              Precis som jag sade i mitt tidigare inlägg är ju de tunga bilarna
              i huvudsak timmerbilar, och dem vill ni göra undantag för. Det
              är också de som slår sönder vägarna i glesbygden när de kör med
              överlast. Vill man göra något verkligt kraftfullt åt detta ska
              man se till att dels höja bärigheten så att den klarar 60-tons
              lastbilar, dels komma åt överlasterna och sätta dit dem som gör
              detta. Det ska vi jobba med härifrån riksdagen, men vi ska också
              se till att transportköparna ställer krav på transportörerna.
            </seg>
            <seg n="c98b8209">
              I verkligheten skulle ert krav vara tveeggat. Det skulle ge sämre
              bränsleeffektivitet och ökade utsläpp av koldioxid och andra emissioner,
              och det skulle öka trängseln på våra vägar ganska ordentligt om
              man inte radikalt lägger över transporterna på järnväg och sjöfart.
              Det vill vi gärna göra, men vi vill ha en rättvis konkurrens mellan
              de olika transportslagen. Vi tror inte att det här är ett klokt
              förslag som Vänsterpartiet och Miljöpartiet har lagt fram. Ni
              har ju inte heller stöd från Socialdemokraterna när det gäller
              att dramatiskt korta ned lastbilarna.
            </seg>
          </u>
          <note n="0f157a42">
            Anf. 205 KARIN SVENSSON SMITH (-) replik:
          </note>
          <u who="Q5573582" xml:id="i-d9cebc0460e7e9f8-2" n="e3e779ab" prev="i-4859aaef2aef9dd0-2">
            <seg n="217b1215">
              Herr talman! Det har många gånger uttalats en strävan att ha
              en överlastning från väg till järnväg och sjöfart. Det uttryckte
              ju Sven Bergström här nu också att Centern ville göra. Jag skulle
              vilja säga att det är en klok del av en grön transportpolitik.
              Men var finns förslagen till åtgärder? Jag ser ingenting vare
              sig från Centerpartiet eller från något av allianspartierna. På
              vilket sätt ska det ske? Det sker ingenting bara för att vi uttalar
              en önskan i den här talarstolen. Man måste ha åtgärder. Transportköparna
              bedriver inte ideell verksamhet. De är beroende av pris och kapacitet
              och att saker och ting fungerar. Där ser vi att en sänkt maxvikt
              för lastbilar är ett av flera verksamma medel som skulle åstadkomma
              en mer klimatanpassad och hållbar transportnäring i Sverige.
            </seg>
            <seg n="26a08bcd">
              Låt mig nu gå över det till det här med överlasterna. Om nu Sven
              Bergström är så upprörd och delar vårt engagemang i frågan, hur
              kan det då komma sig att ingen av de här tre andra att-satserna
              vi hade i motionen om att stävja överlasterna, att se till att
              den som söker dispens betalar vad dispensen kostar, att intensifiera
              övervakningen och att ha en överlastavgift är biträdd.
            </seg>
            <seg n="f9fd0824">
              Jag undrar om Sven Bergström nu är det kanske inte riktigt sjyst
              att fråga det, utan jag kan fråga någon av de andra som kommer
              efter dig har varit i Kronobergs län och sett hur det lilla vägnätet
              har påverkats av alla lastbilstransporter som har fört ut råvara
              efter stormen Gudrun. Man har väldiga problem med glesbygdsvägnätet
              där, vilket också syns nu när Vägverket tar fram sitt budgetunderlag.
              För att värna det vägnätet ska man inte ha onödiga dispenser.
              Det ska inte vara så billigt att man helt kallt kan kalkylera
              med att köra med överlast. Tyvärr kan man det i dag om man är
              en oseriös åkare.
            </seg>
          </u>
          <note type="speaker" n="539ca0ab">
            Anf. 206 JOHNNY GYLLING (kd) replik:
          </note>
          <u who="Q5779628" xml:id="i-4b78e172c1160837-0" n="edc874c9" next="i-38e1b6c13945d70a-0">
            <seg n="dec5b16f">
              Herr talman! Karin Svensson Smith är en väldigt engagerad riksdagsledamot,
              men när man hör henne tala om lastbilar i talarstolen kommer jag
              att tänka på uttrycket att skjuta sig själv i foten. Jag kan se
              en jägare som är ute på jakt och ser målet han ska skjuta, men
              han hinner inte sikta utan bränner av skottet rakt i sin egen
              fot. Det är så som Miljöpartiet gör. Hade Miljöpartiet fått bestämma
              mer hade det varit katastrof för Sveriges industri.
            </seg>
            <seg n="ebce45d9">
              10 % av lastbilarna i Sverige kör över 30 mil. De allra flesta
              lastbilarna rullar på korta sträckor. Vi är beroende av lastbilar.
              Ni i Miljöpartiet jagar ju den här branschen och får ofta lastbilsåkarna
              att framstå som bovar. Det är ju samverkan som behövs mellan transportslagen.
            </seg>
            <seg n="c7d583a6">
              Sedan vill ni undanta virkestransporter från förslaget att man
              ska ha kortare lastbilar. Motivet är att annars flyttar jobben
              österut. Men det är samma motiv på de andra områdena. Om vi försämrar
              lastbilstransporterna räcker inte järnvägen och sjöfarten till.
              Industrin kommer att lägga ned och jobben kommer att flytta om
              ni får igenom förslagen att straffa ut lastbilarna.
            </seg>
            <seg n="f0606569">
              Jag vill att Karin Svensson Smith förklarar hur kortare lastbilar
              kan ge bättre miljö.
            </seg>
          </u>
          <note n="c294fc52">
            Anf. 207 KARIN SVENSSON SMITH (-) replik:
          </note>
          <u who="Q5779628" xml:id="i-38e1b6c13945d70a-0" n="edc874c9" prev="i-4b78e172c1160837-0">
            <seg n="6bca77db">
              Herr talman! Det som är viktigt om man ska ha en bättre miljö
              framkom väldigt tydligt i Rosenbad när Oljekommissionen hade sin
              senaste utfrågning. Jag lyssnade nogsamt på vad representanten
              för Sveriges Transportindustriförbund sade. Han sade att vi måste
              hitta en smartare fördelning och kombination av järnväg, väg och
              sjöfart än vi har i dag. Han anvisade distansavgifter som ett
              medel för att uppnå detta. Det är kostnadsfördelningen mellan
              transportslagen som är väsentlig när transportköparna beställer
              sin transport.
            </seg>
            <seg n="b8ee16ba">
              I dag är det för enkelt att köra transporter från norr till söder
              i Sverige när det gäller både kapacitet och pris, vilket syns
              på vägen. Man kan titta på var vägbanan är mest sliten norrut
              eller söderut. Vägbanorna ser ganska olika ut.
            </seg>
            <seg n="5b8c7dd9">
              Vi i Miljöpartiet är ute efter att utnyttja det faktum att vi
              har en lång kust och 50 hamnar. Vi har ett mycket väl fungerande
              företag i tågtransportbranschen som heter Green Cargo. Med rättvisa
              regler och rättvisa priser skulle vi, tvärtemot vad Johnny Gylling
              påstår, kunna slå vakt om transportindustrinäringen på lång sikt
              och inte bara på kort sikt. Ett oljeberoende på 97 % i transportnäringen
              är katastrofalt när oljepriserna stiger ännu mer. Då slår vi undan
              benen för näringslivet. Ett mer diversifierat transportsystem
              som använder energisnålare transportslag är mycket mer robust
              och bra för både industrin och nationen som helhet.
            </seg>
          </u>
          <note type="speaker" n="ac75792e">
            Anf. 208 JOHNNY GYLLING (kd) replik:
          </note>
          <u who="Q5779628" xml:id="i-4b78e172c1160837-1" n="edc874c9" next="i-38e1b6c13945d70a-1">
            <seg n="cd101d60">
              Herr talman! Vi vill alla komma bort från oljeberoendet. Vi har
              till exempel föreslagit att vägtransporterna ska räknas in i systemet
              med handelsrätter för koldioxidutsläpp, och vi har andra förslag
              också. Men man kan inte skjuta sig själv i foten. Man måste veta
              vad man gör.
            </seg>
            <seg n="4cefbfca">
              Låt mig ta ett exempel som jag har sett nyligen. Volvo i Olofström
              tillverkar karosser. Tre godståg om dagen lämnar fabriken, två
              till Göteborg och ett till Belgien. De hade gärna fraktat mer
              med järnväg, men det går inte. Det är fullt järnvägen kan inte
              ta mer. Därför är man tvungen att komplettera med lastbilar till
              Göteborg. Det går sex lastbilar per dygn. Om man nu skulle ha
              kortare lastbilar säger i alla fall min matematik att det hade
              blivit fler lastbilar till Göteborg, och hur går det ihop med
              miljöhänsyn? Det förstår inte jag.
            </seg>
            <seg n="80592ec1">
              Karin Svensson Smith är mig fortfarande svaret skyldig hur de
              korta lastbilarna kan hjälpa miljön. Om vi inte slår vakt om industrin
              och dess möjligheter att ha goda, effektiva transporter, självfallet
              i samverkan mellan transportslagen, så kommer vi helt enkelt att
              förlora jobben i Sverige, och då kan vi ha vilka visioner som
              helst.
            </seg>
          </u>
          <note n="5acb7182">
            Anf. 209 KARIN SVENSSON SMITH (-) replik:
          </note>
          <u who="Q5779628" xml:id="i-38e1b6c13945d70a-1" n="edc874c9" prev="i-4b78e172c1160837-1">
            <seg n="f412a847">
              Herr talman! Våra visioner sträcker sig längre än kommande mandatperiod.
              Vi kan se framför oss när man har passerat peak oil och måste
              hitta andra sätt att försörja landet med transporter. Det är särskilt
              väsentligt för Sverige som är så glesbefolkat och råvarutungt
              att man gör det.
            </seg>
            <seg n="ecb8e8ed">
              Vi har en rederinäring i Sverige som jag tycker är ganska framsynt.
              De har effektiva och bra utbud och har via sin lastkapacitet det
              tror jag att Johnny Gylling känner till möjlighet att ta emot
              mer gods.
            </seg>
            <seg n="b1131f88">
              Men fördelning mellan väg, järnväg och sjöfart avgörs väldigt
              mycket beroende på styckepriset på transporterna. Det är självklart
              att om man kan packa in mycket mer i en lastbil så blir det billigare
              per enhet jämfört med om man lastar i flera olika lastbilar. Det
              är det gränssnittet mellan väg, järnväg och sjöfart som förflyttas
              om man ökar maxvikten för lastbilar.
            </seg>
            <seg n="03579cf4">
              Jag kan rekommendera Johnny Gylling, om det här är svårt att
              förstå, att läsa Bo-Lennart Nelldals uppsats kring det här från
              KTH. Den visar väldigt tydligt vad man kan göra om man vill hitta
              en smartare kombination av de här tre transportslagen.
            </seg>
            <seg n="d02d3b6b">
              Jag beklagar verkligen att Volvo är tvunget att använda lastbilar
              därför att järnvägen är full. Jag skulle vilja säga att jag är
              väldigt nöjd med det samarbete som vi i Miljöpartiet har tillsammans
              med Socialdemokraterna och Vänsterpartiet. Vi har ju också anslagit
              107,7 miljarder kronor under en tolvårsperiod för att investera
              i järnvägen och bygga ut kapaciteten. Det är sannolikt mer, både
              per invånare och i förhållande till budget, än något annat land.
              Vi har för avsikt att lösa det problemet, men man bygger inte
              järnväg över en natt.
            </seg>
          </u>
          <note type="speaker" n="5358b949">
            Anf. 210 HANS STENBERG (s):
          </note>
          <u who="Q5650744" xml:id="i-4062dff9e3bd1cd7-0" n="564b452a">
            <seg n="7d598c36">
              Herr talman! Eftersom Börje Westlund redan beskrivit de övergripande
              delarna i utskottsbetänkandet på ett bra sätt ska jag koncentrera
              mig på några av de frågor som berörs i betänkandet.
            </seg>
            <seg n="40bcaa96">
              Inledningsvis vill jag först bara säga att snabba och effektiva
              vägtransporter är oerhört viktigt för landets tillväxt och konkurrenskraft.
              Samtidigt är det naturligtvis viktigt att transporterna sker så
              säkert som möjligt och med minsta möjliga miljöpåverkan. Därför
              är det naturligt att en stor del av betänkandet om väg- och fordonsfrågor
              berör just miljö och trafiksäkerhet.
            </seg>
            <seg n="18839d29">
              I många frågor är vi också överens över partigränserna. Ett sådant
              område är till exempel problematiken med övergivna bilar som ibland
              blir stående längs vägarna ganska långa tider. Det är bara något
              eller ett par år sedan som vi ändrade lagstiftningen för att förbättra
              möjligheten att snabbt transportera undan sådana fordon. Trots
              den förändrade lagstiftningen kan vi konstatera att problemet
              åtminstone delvis finns kvar. Därför kommer vi från utskottets
              sida att göra en uppföljning av det beslutet för att förhoppningsvis
              få klarhet om det behövs ytterligare lagändringar eller om det
              är brister i samarbetet eller i handläggningen hos berörda myndigheter
              som är orsaken till att problematiken kvarstår.
            </seg>
            <seg n="cd61ac22">
              En mycket viktig fråga som tas upp i betänkandet och som redan
              har debatterats ganska livligt här i dag är reglerna för vikt
              och längd på våra lastbilar. Med tanke på de konkurrensnackdelar
              våra långa transportavstånd medför så är det nödvändigt, vill
              jag säga, att vi behåller de regler för mått och vikt som gäller
              i dag. Också av miljöskäl är det viktigt att behålla våra långa
              lastbilar eftersom en övergång till kortare lastbilar skulle innebära
              kraftigt ökade utsläpp. Däremot har vi, som också sagts tidigare,
              ett stort problem med många överlastade bilar. Minst en tredjedel
              av de lastbilar som rullar på våra vägar är överlastade, och Sven
              Bergström, det handlar inte bara om timmerbilar långt därifrån.
              När man gjorde en mätning på E 4 norr om Timrå för någon månad
              sedan var ungefär 50 % av de lastbilar som rullade förbi där överlastade,
              och det är inte särskilt många timmerbilar som går den vägen.
              Det handlar om alla typer av lastbilar. Som också har sagts tidigare
              gör ju överlast att vägslitaget ökar oerhört kraftigt, och dessutom
              utgör överlastade fordon en klar trafikfara. Sedan finns också
              problematiken att när många åkare kör med överlaster snedvrider
              man konkurrensen i branschen. De seriösa åkarna som kör lagligt
              får svårt att klara av att hålla attraktiva priser i jämförelse
              med dem som kör med överlaster. Det är därför nödvändigt att både
              transportköpare och berörda myndigheter tar krafttag för att få
              bukt med överlasterna. Vi förutsätter att regeringen noga följer
              frågan och särskilt redovisar för oss i riksdagen utvecklingen
              när det gäller överlaster framöver. Det är absolut nödvändigt
              att vi får en ordentlig förbättring när det gäller överlasterna.
            </seg>
            <seg n="e159e68a">
              Det är väldigt många i vårt land som är genuint intresserade
              av fordon, och fordonshobbyn fyller en väldigt viktig social funktion.
              De som rustar upp och håller veteranbilar i skick gör också en
              angelägen kulturhistorisk insats. Därför ska vi från samhällets
              sida inte göra det onödigt krångligt eller lägga onödiga kostnader
              på dem som sysslar med fordonshobbyn. Det är därför bra att Bilprovningen
              nu förslår att gränsen för undantag från besiktningsplikten flyttas
              från 1951 till 1959. Det är också positivt att arbetsgruppen för
              import och export av modifierade fordon kommer med sina förslag
              senare i vår. Vi ser fram emot de förslagen. Det är viktigt att
              man kan ta bort alla onödiga hinder när det gäller fordonshobbyn.
            </seg>
            <seg n="b78a1113">
              Ett annat angeläget område att förenkla regelverket för är chiptrimning
              och miljökonvertering av fordon. I dag är det ett alldeles för
              dyrbart och krångligt förfarande eftersom varje konverterat fordon
              måste registreringsbesiktigas. Därför är det bra att Vägverket
              nu lagt fram ett förslag till nytt regelverk för efterkonvertering
              av bilar till alternativa bränslen. Enligt det förslaget skulle
              vi kunna få ett nationellt system för typgodkännande av konverteringssatser,
              och då skulle man inte behöva ha det krångliga systemet med registreringsbesiktning
              av varje fordon. Det känns onekligen som ett stort steg framåt.
              Det kommer en lagrådsremiss i ärendet under våren, innan sommaren,
              och vi förväntar oss en fortsatt snabb hantering av frågan.
            </seg>
            <seg n="32b5c676">
              Ett kärt ämne för debatter här i riksdagen är vägskyltningen.
              Vi brukar ha sådana debatter varje år. Liksom tidigare år har
              ett antal motioner lagts fram som handlar om behovet av att bättre
              tillvarata näringslivets intressen i samband med vägskyltning.
              Ett problem i sammanhanget är att tillämpningen av skyltningen
              har varierat kraftigt mellan olika delar av landet. Vägverket
              har arbetat ganska intensivt med frågan under en tid, och bland
              annat har två handböcker tagits fram i syfte att få en mer enhetlig
              tillämpning över landet, men man ser att det här inte räcker.
              Därför är det positivt att Vägverket nu är i färd med att utarbeta
              en ny vägmärkesförordning som man räknar med att ta beslut om
              under första halvåret i år.
            </seg>
            <seg n="36d2faf5">
              Jag vill betona att det är angeläget att vi får en mer serviceinriktad
              och enhetlig tillämpning på det här området, så att man verkligen
              underlättar för bilisterna att hitta dit de ska utan att för den
              skull förändra regelverket så att man ger avkall på trafiksäkerheten.
            </seg>
            <seg n="dfe1713a">
              Herr talman! Med detta vill jag yrka bifall till förslaget i
              utskottets betänkande och avslag på samtliga reservationer.
            </seg>
          </u>
          <note type="speaker" n="d2d372e5">
            Anf. 211 JAN-EVERT RÅDHSTRÖM (m) replik:
          </note>
          <u who="Q6086417" xml:id="i-cd2515eb1e44ec26-3" n="999766fd">
            <seg n="7c5d2f9e">
              Herr talman! Det är inte utan att jag är tvungen att le lite
              grann när jag hör Hans Stenberg tala om hur viktig chiptrimningen
              är för vårt land. Sedan säger han att han förväntar sig en fortsatt
              snabb behandling av ärendet. Jag skulle vilja att Hans Stenberg
              utvecklade det lite grann. I betänkandet kan vi läsa att frågan
              faktiskt var uppe i miljö- och jordbruksutskottet redan 2001.
              Trafikutskottet har tidigare sagt att beredningsarbetet måste
              ske utan onödig tidsutdräkt, och nu anser Hans Stenberg att vi
              ska fortsätta att ha ett lika snabbt tempo som tidigare. Är det
              så jag ska uppfatta det, eller kan vi konstatera att det tidigare
              inte hänt någonting?
            </seg>
            <seg n="aded4745">
              Jag hade en direkt fråga till Hans Stenberg i mitt anförande,
              nämligen: Hur resonerar ni när ni inte ens tar upp det som vi
              säger om teknikutveckling av fordon ifall Vägverket inte har möjlighet
              att inom sitt regelverk ta sig an dessa frågor? Jag exemplifierade
              detta med Segway. Ingenting sägs om detta i betänkandet. Ingenting
              sägs i Hans Stenbergs anförande. Det finns inga förslag, utan
              det gäller att ligga lågt och göra så lite som möjligt. Det är
              majoritetens ståndpunkt i trafikutskottet. Detsamma gäller våra
              förslag om klassning av EU-mopeder med mera. De är inte ens kommenterade.
            </seg>
            <seg n="548646ac">
              Jag ska dock inte ge dig alltför många frågor, utan bara fråga
              hur du ser på detta. Om det inte ingår i Vägverkets regelsystem
              att se på teknikfrämjande fordon, vem ska då ta sig an dem?
            </seg>
          </u>
          <note type="speaker" n="991aa016">
            Anf. 212 HANS STENBERG (s) replik:
          </note>
          <u who="Q5650744" xml:id="i-4062dff9e3bd1cd7-1" n="564b452a">
            <seg n="e22a56d5">
              Herr talman! Om vi börjar med det sista så ingår det i Vägverkets
              och andra berörda myndigheters uppdrag att hela tiden följa den
              tekniska utvecklingen. Jag tror faktiskt att det är ganska klokt
              att hålla på rågången. Om vi politiker ska gå in och fatta beslut
              i detaljfrågor, utan tillräcklig sakkunskap i alla delar, är det
              lätt att gå vilse.
            </seg>
            <seg n="09dd3914">
              Vi har myndigheter som har till uppgift att följa den tekniska
              utvecklingen. Om de anser att det finns behov av förändringar,
              och det i sin tur kräver ändrad lagstiftning, är gången den att
              myndigheten vänder sig till regeringen och begär att få en sådan
              lagändring. Man måste utgå från att myndigheterna sköter sitt
              jobb på ett bra sätt. Min uppfattning är att de i allt väsentligt
              gör det.
            </seg>
            <seg n="2f0540ff">
              När det gäller chiptrimningen får Jan-Evert Rådhström det att
              låta som om det vore något jätteenkelt, att det bara hade varit
              för oss att klubba igenom förslaget och fatta beslut om att tillåta
              chiptrimning rakt av. Så ser världen inte ut. Både Jan-Evert Rådhström
              och jag jobbade för att vi skulle bli medlemmar av den europeiska
              gemenskapen. Där finns ett regelverk med många och krångliga juridiska
              aspekter kring detta. Nu har Vägverket borrat i frågan och kommit
              fram till att de kan ta fram ett system för typgodkännande av
              sådana åtgärder.
            </seg>
            <seg n="2ca18098">
              Vi har också haft en fordonsindustri som, vill jag påstå, gjort
              sitt yttersta för att sätta käppar i hjulet för det arbetet. Världen
              är alltså inte riktigt så enkel, och ibland tar det tid att gå
              igenom alla de juridiska aspekterna.
            </seg>
          </u>
          <note type="speaker" n="9d8cb038">
            Anf. 213 JAN-EVERT RÅDHSTRÖM (m) replik:
          </note>
          <u who="Q6086417" xml:id="i-cd2515eb1e44ec26-4" n="999766fd">
            <seg n="83def664">
              Herr talman! Jag kan konstatera att Hans Stenberg ändrade sig
              i sitt andra inlägg beträffande det han sade om att han förväntade
              sig en fortsatt snabb behandling av frågan. Det tar sin tid, och
              tyvärr får vi konstatera att det tar alltför lång tid.
            </seg>
            <seg n="a45bcc5d">
              Jag blir lite förskräckt när jag tar upp teknikutvecklingen och
              Hans Stenberg säger att vi inte ska lägga oss i detaljfrågor och
              att det i dag inte ligger inom Vägverkets ram att fatta sådana
              beslut. Han förutsätter att myndigheterna vänder sig till oss.
              Vi ska utgå från att de gör det, säger han.
            </seg>
            <seg n="98fcc570">
              Vi har alltså en regering och en majoritet i trafikutskottet
              som sitter med armarna i kors. Det kommer förslag från oppositionen,
              och därför vill jag fråga Hans Stenberg: Har du över huvud taget
              inte satt dig in i den problembild som vi beskrivit i vår motion
              och försökt ta ställning till om det är så som vi säger? Eller
              utgår du från att det som vi föreslår, när vi anmäler ett problem,
              är obetydligt? Engagerar sig inte Hans Stenberg i problemet när
              han nu vill avstyrka motionen? Resultatet av det blir ju att strunta
              i frågan och vänta på att Vägverket kommer med förslag.
            </seg>
            <seg n="ef179342">
              Hans Stenberg måste ha mycket behagliga arbetsdagar om det inte
              finns någon vilja eller något intresse av att se ifall det ligger
              någonting i det som vi har skrivit. Vi har haft kontakter. Vi
              har jobbat med den här frågan, och när vi skrev motionen förutsatte
              vi naturligtvis att Hans Stenberg och det socialdemokratiska partiet
              skulle engagera sig och försöka analysera vilka problem teknikutvecklingen
              i Sverige står inför. Men tydligen fanns det inget intresse av
              det. I stället är beskedet: Sitt med armarna i kors och vänta
              på att Vägverket hör av sig till trafikutskottets socialdemokrater.
              Synd, säger jag.
            </seg>
          </u>
          <note type="speaker" n="ce6ba732">
            Anf. 214 HANS STENBERG (s) replik:
          </note>
          <u who="Q5650744" xml:id="i-4062dff9e3bd1cd7-2" n="564b452a">
            <seg n="834c0501">
              Herr talman! När det gäller chiptrimningen har vi haft en lång
              process, och man har nu kommit fram till ett förslag till regelverk.
              Det kommer en lagrådsremiss i vår. Om förslaget får godkänt av
              Lagrådet kan vi därefter förvänta oss en snabb process, för då
              är ju grunden lagd för en proposition.
            </seg>
            <seg n="f396aa5d">
              Sedan skulle det vara mig fjärran att strunta i vad Jan-Evert
              Rådhström föreslår i riksdagen, så angelägen som han alltid är
              om att föra en saklig och lugn debatt.
            </seg>
            <seg n="f69f8a31">
              Jag blir emellertid något förvånad. Under den långa tid som jag
              varit politiskt aktiv har jag hela tiden mötts av ett parti, Moderata
              samlingspartiet, som alltid hävdat att politikerna inte ska lägga
              sig i för mycket. Det är experterna vid verken och myndigheterna
              som ska sköta den praktiska hanteringen. Nu vill man i stället
              ha en helt ny ordning ny för veckan, tror jag där vi ska gå in
              och genast fatta beslut i enskilda delar av lagstiftningen.
            </seg>
            <seg n="a4ff7d50">
              Jag tror att det finns en viktig poäng i att tänka sig för innan
              man ändrar lagstiftningen på olika sätt. Det är viktigt att vi
              skickar ut förslagen på remiss så att berörda parter, människor
              som berörs av frågorna, får möjlighet att tycka till och att vi
              sedan tar oss tid att gå igenom de remissvar som kommer in, analyserar
              dem och väger de olika synpunkterna och argumenten mot varandra.
            </seg>
            <seg n="65e1612c">
              Det känns lite olustigt när Jan-Evert Rådhström ironiserar över
              att det görs ett ordentligt beredningsarbete vid berörda myndigheter
              och vid departementet. Jag tycker att det är viktigt för demokratin
              att faktiskt göra ett grundligt arbete och inte bara slarva igenom
              frågorna.
            </seg>
          </u>
          <note type="speaker" n="e9e14d43">
            Anf. 215 KARIN THORBORG (v):
          </note>
          <u who="Q4982620" xml:id="i-e15f6ca52529ed32-0" n="edd8f9e9">
            <seg n="a9441a36">
              Herr talman! Väldigt länge fanns det bara manliga läkare i Sverige.
              Ordet doktor förknippades med en man. Även långt efter det att
              kvinnor börjat få utbilda sig och arbeta som läkare var yrket
              i högsta grad synonymt med en man. De kvinnliga läkarna fick kämpa
              för sitt likaberättigande därför att de gängse och invanda föreställningarna
              var att doktorn var en han. Och i hög grad bidrog filmer och reklambilder
              till att skapa och cementera den här manliga rollen.
            </seg>
            <seg n="dc0977cd">
              Det kan vara bra att ha det här i minnet när jag nu går över
              till det som jag ska säga med anledning av ett särskilt yttrande
              som Vänsterpartiet har i detta betänkande tillsammans med Miljöpartiet.
            </seg>
            <seg n="2146929c">
              För några år sedan fick vi det sjätte delmålet i transportpolitiken.
              Det handlar om jämställdhet. Kvinnor och män ska ges samma möjligheter
              att påverka transportsystemets tillkomst, utformning och förvaltning,
              och deras värderingar ska tillmätas samma vikt. Men av de utvärderingar
              som man har gjort framgår det att det inte har hänt speciellt
              mycket. Fortfarande är kvinnors perspektiv och värderingar bristfälligt
              företrädda vid planering, beslut och förvaltning.
            </seg>
            <seg n="ba89f918">
              Vid den allmänna motionstiden i höstas lämnade Vänsterpartiet
              in en motion om det här med en rad förslag om åtgärder för ett
              mer jämställt transportsystem. Och som en slutkläm fanns även
              det yrkande som vi har ett särskilt yttrande om i det här betänkandet.
              Det handlar om att se över våra trafikmärken i ett jämställdhetsperspektiv.
              De kom till i en tid när man tydligen inte brydde sig så värst
              mycket om jämställdhet i transportsektorn.
            </seg>
            <seg n="393e6d16">
              De manliga värderingarna dominerar i vardagens trafikmiljö. Vi
              är så vana vid att se trafikmärkena och att de ska se ut som de
              gör att vi inte reagerar förrän någon påpekar det förstås, som
              vi gör nu. Ändå speglar de väldigt gamla och stereotypa könsroller,
              män som är aktiva och kvinnor som är de svagare och passiva. Att
              det här får fortsätta kan liknas vid att en doktor fortfarande
              alltid skulle betecknas som en man. Vägmärkena förmedlar och bevarar
              de här förlegade könsrollerna. Att ändra på dem är en liten förändring,
              men det har väldigt stort symbolvärde för jämställdheten, inte
              bara i transportsektorn utan i samhället i stort. Detta är, tycker
              jag, ett lämpligt budskap att förmedla i dag den 8 mars.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="642965fc">
            18 § Småskalig livsmedelsförädling m.m.
          </note>
          <note n="d6fe09f4">
            Föredrogs
          </note>
          <note type="speaker" n="30fe2e7f">
            Anf. 216 ANN-KRISTINE JOHANSSON (s):
          </note>
          <u who="Q3363834" xml:id="i-12c1e491e3e86161-0" n="1cde2a42" next="i-4a5a105a45cec558-0">
            <seg n="e3b41ba7">
              Herr talman! Det sista ärendet som ska debatteras i kväll är
              miljö- och jordbruksutskottets betänkande om småskalig livsmedelsproduktion.
              Underlaget är regeringens skrivelse och 101 motionsyrkande. Vidare
              behandlas även den fördjupade uppföljning av förutsättningarna
              för småskalig livsmedelsproduktion som miljö- och jordbruksutskottet
              har genomfört.
            </seg>
          </u>
          <note n="fdc5c922">
            I betänkandet finns 42 reservationer och två särskilda yttranden.
          </note>
          <u who="Q3363834" xml:id="i-4a5a105a45cec558-0" n="1cde2a42" prev="i-12c1e491e3e86161-0">
            <seg n="795371c4">
              Herr talman! Riksdagen gjorde våren 2001 ett tillkännagivande
              till regeringen om förutsättningarna för småskalig livsmedelsproduktion.
              Då konstaterades att antalet småskaliga slakterier hade minskat
              och att kostnaden var en avgörande orsak. Regeringen uppmanades
              att ägna särskild uppmärksamhet åt den småskaliga livsmedelsproduktionen,
              och regeringen borde återkomma med förslag till åtgärder för att
              skapa bättre förutsättningar.
            </seg>
            <seg n="cfb53581">
              Därefter har flera utredningar genomförts för att undersöka de
              möjligheter, problem eller utvecklingshinder som finns för den
              småskaliga produktionen och förädlingen av livsmedel.
            </seg>
            <seg n="8c60ea75">
              Regeringens skrivelse som nu debatteras innehåller en redovisning
              av de allmänna utvecklingsförutsättningarna. Det lämnas också
              en redogörelse för aktuella frågor inom området och regeringens
              bedömning av inriktningen av det fortsatta arbetet.
            </seg>
            <seg n="ea847bed">
              Låt oss nu ta del av debattörernas inlägg i dessa för oss konsumenter
              och för landsbygden så viktiga frågor!
            </seg>
          </u>
          <note type="speaker" n="b7489c48">
            Anf. 217 BENGT-ANDERS JOHANSSON (m):
          </note>
          <u who="Q4887773" xml:id="i-cfc5dc8d002fc8a5-0" n="4c99a4c3" next="i-43187f359413415d-0">
            <seg n="f97c2d7d">
              Herr talman! Först av allt vill jag yrka bifall till reservation
              nr 1, så att inte detta glöms bort.
            </seg>
            <seg n="68dd2e92">
              Jag tänker uppehålla mig vid tre områden. Det handlar om de långsiktiga
              regelverken, och det handlar om regelförenklingar, och det handlar
              om gårdsförsäljningar. Jag vill inleda med de långsiktiga regelverken
              och vikten av dem.
            </seg>
            <seg n="28070083">
              Vi som har erfarenhet av biologisk produktion har lärt oss att
              det skiljer sig kolossalt mycket från all annan produktion. Det
              gör det av det skälet att man till att börja med ofta är beroende
              av väder och vind. Man påverkas av sjukdomar. Man är beroende
              av allt annat som kan påverka den biologiska processen.
            </seg>
            <seg n="855b6cae">
              Det behövs en framförhållning av sällan skådat slag. Talar vi
              om exempelvis grönsaker kanske det är minst ett års framförhållning
              för att veta vad det är man ska kunna skörda. När det gäller köttproduktion
              är det minst två år, kanske fem år, och kanske tio år om vi ska
              lägga in lite avelsarbete. För att inte tala om skogsproduktion,
              herr talman! Då talar vi om omloppstider på 70100 år. Det är långsiktighet.
            </seg>
            <seg n="54eb4e1c">
              Som om inte detta vore nog har vi sedan ett kapitalbildningsbehov
              som i högsta grad är betydligt. När det gäller marken, som oftast
              är en grund för den här typen av produktion, fordras det ett väldigt
              stort eget kapital i dag för att man över huvud taget ska kunna
              få ut någon lönsamhet.
            </seg>
            <seg n="cbf3186b">
              Sedan kan man titta på maskininvesteringarna. När det gäller
              areella näringar kan man oftast inte använda maskinerna mer än
              korta tider på året. Exempelvis en skördetröska eller någonting
              annat kanske används bara ett antal månader per år.
            </seg>
            <seg n="eaafb286">
              Herr talman! Varför belyser jag nu detta? Jo, jag vill visa på
              den långsiktighet som behövs i den här typen av produktion, som
              är grunden för den småskaliga livsmedelsproduktionen. Jag tror
              att det fordras att man belyser den här delen av det skälet att
              jag inte tror att Socialdemokraterna förstår detta. Jag tror inte
              det. Och om man nu förstår det vill man inte ta det till sig och
              göra några förändringar.
            </seg>
            <seg n="a6e15da3">
              Det som är mest intressant i betänkandet är ju att man ofta går
              in och opponerar mot sig själv, vilket är något anmärkningsvärt.
              Utskottsmajoriteten skriver här att man förutsätter att det ska
              ske förändringar.
            </seg>
            <seg n="ade36fcb">
              Jag påstår att det inte finns någon som helst grund för att tro
              att detta förutsättande kan leda till någon framgång. För vad
              har hänt sedan 1994 när Socialdemokraterna bildade regering? Inte
              någonting när det gäller den småskaliga livsmedelsindustrin, i
              princip ingenting.
            </seg>
            <seg n="b4e2ff3d">
              Herr talman! Jag går då vidare till regelförenklingsbiten. Det
              som kännetecknar den småskaliga livsmedelsindustrin är att den
              är just småskalig. Det är alltså väldigt mycket hantverk. Det
              är en låg rationaliseringsgrad, och det är små serier. Det fordras
              en väldig uppfinningsrikedom hos dem som arbetar med detta. Jag
              vill påstå att det snarast är ett konglomerat av kompetenser som
              oftast ska besittas av en enda person.
            </seg>
            <seg n="6e7ec4d0">
              Man ska kunna växtodling. Man ska kunna avel. Man ska kunna djurhållning.
              Man ska nästan vara barnmorska, för att ta emot nyfödda djur,
              och halvveterinär. Man ska vara snickare. Man ska vara svetsare,
              konstruktör, ekonom, bokförare, finanskunnig, och man ska kunna
              miljölagstiftningen.
            </seg>
            <seg n="d19c4473">
              Jag vågar påstå att den här typen av småskalig verksamhet som
              är knuten till livsmedelsfrågorna, och den småskaliga livsmedelsproduktionen,
              omfattar nästan alla de lagar som vi i denna kammare har varit
              med och stiftat, i större eller mindre utsträckning. Återigen
              påstår jag: Socialdemokraterna förstår inte, och om de förstår
              vill de inte. De försök man tidigare har tagit upp med att skapa
              regelförenklingar har totalt havererat. Effekten är prat och prat
              men väldigt lite verkstad.
            </seg>
            <seg n="4807e0eb">
              Avslutningsvis, herr talman, vill jag ta upp detta med gårdsförsäljning.
              Det som ofta kan vara det lokala kvalitetsmärket, det som skapar
              en stolthet för en bygd eller för en producent, förringas genom
              att man skapar ett regelverk som gör det oerhört svårt att komma
              fram.
            </seg>
            <seg n="46bea227">
              Naturligtvis står jag bakom de övriga reservationer som vi från
              moderat håll har skrivit.
            </seg>
            <seg n="cdce2291">
              Jag vill också rikta en maning till dem som möjligen lyssnar
              på den här debatten: Den bästa garanten för att vi ska få en förändring
              till stånd som kan ge den småskaliga livsmedelsproduktionen en
              vettig och möjlig framtid är en förändring i regeringsmakten.
              Den regering med stödpartier som vi har nu har på ett gravt sätt
              missbrukat sin makt genom att inte skapa bättre förutsättningar
              för den småskaliga livsmedelsproduktionen.
            </seg>
          </u>
          <note n="abcfb056">
            Anf. 218 ANITA BRODÉN (fp):
          </note>
          <u who="Q4887773" xml:id="i-43187f359413415d-0" n="4c99a4c3" prev="i-cfc5dc8d002fc8a5-0">
            <seg n="19adee4c">
              Herr talman! Vi har alla olika förhållningssätt till mat mättnad,
              samvaro, njutning, levebröd i dubbel bemärkelse. I vår närhet
              tycks somliga enbart äta för att leva medan andra tycks leva för
              att äta.
            </seg>
            <seg n="d5c1fe51">
              Konsumenternas krav på kvalitet, närhet, smakupplevelse samt
              miljö- och djuromsorgstänkande ökar i vårt samhälle. För att möta
              detta krävs åtgärder, och där kan småskalig livsmedelsförädling
              vara en. Det höjda förädlingsvärdet är oerhört värdefullt, och
              det förbättrar dessutom möjligheten till fler arbeten.
            </seg>
            <seg n="0d9a4447">
              Det betänkande som vi i dag har på vårt bord vittnar om en nyvunnen
              insikt om företagarnas situation, om de problem och de hinder
              de möter. Folkpartiet anser att denna insikt måste leda till handling.
              Det är nödvändigt att snarast stimulera företagsamheten med långsiktiga
              och förenklade regelverk. Det är inte tillfredsställande att regelförenklingar
              ligger långt fram i tiden. Ett exempel är att den minskade administrativa
              bördan för miljö- och jordbruksområdet beräknas uppnås 2010 en
              alldeles för låg ambitionsnivå för att förenkla situationen för
              småföretagare! Att anse att arbetet bedrivs med den skyndsamhet
              som är möjlig när man inte anser sig kunna minska den administrativa
              bördan förrän 2010 är för mig märkligt. Anser majoriteten att
              detta är skyndsamt?
            </seg>
            <seg n="6b652996">
              Herr talman! Livsmedelssäkerhet är angeläget, och vi har nu ett
              hygienpaket att rätta oss efter. Där används för övrigt begreppet
              kontroll mer än rådgivning. Med tanke på dagens debatt om småskalig
              livsmedelsförädling vill vi verkligen flagga och varna för den
              belastning som de nya tillsynsavgifterna kan komma att innebära.
              Vi anser att tillsynsavgiften måste anpassas till vad som är rimligt
              utifrån verksamhetens omsättning men också till hur verksamheten
              sköts. Det ska löna sig också ekonomiskt att sköta sitt företag
              och att sköta sin egen kontroll.
            </seg>
            <seg n="ec8da317">
              När det gäller livsmedelsförädling anser Folkpartiet att forskningen
              borde intensifieras på områdena innovation och utveckling för
              småskalig och lokal produktion. När staten gör utlysningar för
              företagsnära forskning inom livsmedelsområdet bör villkoren formuleras
              så att också små och medelstora livsmedelsföretag har en möjlighet
              att delta. Utskottsmajoriteten medger detta och skriver att det
              är en brist när det gäller möjligheterna till utveckling för den
              småskaliga livsmedelsproduktionen. Då blir följdfrågan: Vad gör
              majoriteten åt detta?
            </seg>
            <seg n="00f9469d">
              Jag besökte Sveriges lantbruksuniversitet i Skara häromveckan,
              och där talade man om för mig att man känner en djup oro över
              det svaga intresset för programmet Mat och teknologi. Om denna
              trend inte bryts riskerar Sverige att bli akterseglat vad gäller
              framtida kompetensförsörjning inom livsmedelsindustrin. Hur ser
              regeringsföreträdarna på detta? Vad har man för lösningsförslag?
            </seg>
            <seg n="454f1603">
              Herr talman! Det är konsumenten som med sitt val styr produktionen.
              För att konsumenten ska kunna välja krävs tydlig och sjyst märkning.
              Ursprungsmärkning på mer än nötkött måste nu bli verklighet. Med
              tanke på den ökade internationella handeln är det viktigt att
              Sverige nationellt arbetar aktivt för en gemensam märkning. Jag
              vet att majoriteten är positiv till detta, och därför undrar jag:
              Vad görs konkret?
            </seg>
            <seg n="4c377e30">
              Sist men inte minst vill jag fortsätta med några tankar kring
              den internationella delen. De eskalerade tullarna, som jag tidigare
              talat om, är fortfarande ett problem, inte minst för tredje världen.
              Tillträde till marknad, diversifiering av ekonomi och givetvis
              en koppling till den viktiga livsmedelsproduktionen när det gäller
              biståndsprojekt är väsentligt.
            </seg>
            <seg n="234f53e4">
              Att tullarna ökar med förädlingsgraden är förvisso en handelsfråga,
              men den berör i allra högsta grad jordbruks- och livsmedelsområdet.
              Då är min sista fråga till majoriteten: Vilka åtgärder vidtar
              majoriteten i denna stora och viktiga fråga?
            </seg>
            <seg n="f0accfda">
              Jag yrkar, herr talman, med detta bifall till reservation 1,
              men jag står givetvis bakom samtliga folkpartiyrkanden.
            </seg>
          </u>
          <note type="speaker" n="bed29390">
            Anf. 219 SVEN GUNNAR PERSSON (kd):
          </note>
          <u who="Q6043789" xml:id="i-75420da082e7760a-0" n="f1e244cc">
            <seg n="b79fa201">
              Herr talman! Kristdemokraterna har ett starkt engagemang i frågor
              som rör produktion och förädling av svenska livsmedel. Att vi
              vill se en jordbrukspolitik som ger svenska bönder möjlighet att
              konkurrera på bättre villkor än hittills är inte okänt i denna
              kammare. När svenska bönder känner tillit och framtidstro, vågar
              satsa och driver lönsamma företag finns också möjligheten att
              bygga vidare och bygga nytt. Ett sådant spännande utvecklingsområde
              behandlas i dagens betänkande om småskalig livsmedelsförädling.
              Till detta betänkande, som i första hand behandlar regeringens
              skrivelse i ämnet, finns sammanlagt 42 reservationer varav 26
              där Kristdemokraterna är med. Jag vill, herr talman, yrka bifall
              till samtliga ställningstaganden som finns formulerade i reservationerna
              1 och 26.
            </seg>
            <seg n="b0bfb867">
              Småskalig livsmedelsproduktion och förädling möter ett stort
              och växande intresse från bland annat producenter, organisationer,
              myndigheter och konsumenter. Därför är det viktigt att det de
              senaste åren börjat hända lite också från regeringen efter det
              att riksdagen för fem år sedan enhälligt genom ett så kallat tillkännagivande
              uppmanade regeringen att ägna särskild uppmärksamhet åt den småskaliga
              livsmedelsproduktionen. Riksdagen krävde också förslag till förenklingar
              av regelverket samt förslag i syfte att skapa bättre förutsättningar
              för lokal och småskalig livsmedelsproduktion.
            </seg>
            <seg n="9361fa91">
              Det är som sagt glädjande, herr talman, att konstatera att arbetet
              har påbörjats och går framåt, även om det enligt min mening går
              för sakta. Jag uppfattar det som att konsumenternas efterfrågan
              och producenternas kreativitet och initiativkraft driver regeringen
              framför sig.
            </seg>
            <seg n="c9ac8a73">
              Det vore önskvärt att regeringen och Socialdemokraterna klev
              upp på barrikaderna, tog initiativ för att vara i framkant av
              utvecklingen i stället för att ha rollen att parera och rätta
              till när frågorna om regelverk och annat som lägger hinder i vägen
              lyfts fram av aktörerna inom området. Det ganska passiva synsättet
              går också igen i utskottets betänkande, där majoriteten, som Bengt-Anders
              Johansson påpekade, i stället för att aktivt ställa sig bakom
              våra progressiva förslag skriver att man utgår ifrån eller förutsätter
              att regeringen tar hänsyn till motionsförslagen i det fortsatta
              arbetet.
            </seg>
            <seg n="d2a6ae47">
              I betänkandet refereras till den fördjupade uppföljning som utskottets
              uppföljnings- och utvärderingsgrupp har genomfört. Det var en
              mycket bra genomgång som min blygsamhet förbjuder mig att tala
              om att jag var med om.
            </seg>
            <seg n="e982d02b">
              I uppföljningen beskrivs en del av de problem som återstår att
              lösa. Bland de problemen nämns att det är svårt att få en heltäckande
              bild av regelverket och att regler är anpassade till storskalig
              verksamhet. Man talar om märkningsreglernas komplexitet, det detaljerade
              regelverket kring kött och de många myndigheter som är inblandade,
              för mycket journalföring, avgifter och provtagningar. Besiktningsfrågorna
              lyfts fram och transporterna, liksom hantering av slaktavfall,
              frågor som rör tillsyn, tillstånd och kontroll samt de statliga
              stödåtgärdernas komplexitet, både när det gäller ansökningsförfarande
              och utvärdering. Svårigheterna att få kontakt med myndigheterna
              och bristerna i samordning av myndigheterna samt inte minst finansiering
              av investeringar nämns som hinder för en utveckling av verksamheten.
            </seg>
            <seg n="254051cd">
              Även om en del av de här problemen har börjat bearbetas på olika
              håll och kanter återstår en hel del att göra.
            </seg>
            <seg n="008926d2">
              I de reservationer som jag yrkat bifall till pekar alliansens
              partier på att en del av de regelförenklingar som utlovas i skrivelsen
              dessvärre ligger alltför långt fram i tiden, precis som Anita
              Brodén påpekade. Exempelvis ska målet om en minskad administrativ
              börda på miljö- och jordbruksområdet nås, som det står, den 30
              juni 2010. Det är en alldeles för låg ambitionsnivå. Nog borde
              man klara det före påsk 2010, eller hur?
            </seg>
            <seg n="5c151f4d">
              Det är också viktigt, som vi påpekar i reservation 1, att regelverket
              är långsiktigt och att regeringen snarast återkommer till riksdagen
              med konkreta förslag till förbättringar.
            </seg>
            <seg n="81830e07">
              Herr talman! Kristdemokraterna för fram förslag på en rad områden
              där förändringar måste ske för att inte den positiva utveckling
              som vi kan se på området ska hämmas. När det gäller exempelvis
              hägnade hjortar, som ju som helhet är en småskalig verksamhet,
              finns för närvarande en sörja av regler och kommande undantag.
              Här måste klarhet skapas med den enskilde hägninnehavarens faktiska
              situation och ekonomiska möjligheter som utgångspunkt. Avlivning,
              besiktning och slakt måste i så stor utsträckning som möjligt
              kunna ske i och vid hägn.
            </seg>
            <seg n="64769e1c">
              Vi vill också lyfta fram det återuppväckta och växande intresset
              för fäbodbruk genom att föreslå skapande av ett nationellt centrum
              för fäbodbruk. Detta avvisas av majoriteten med att det finns
              ett nationellt centralförbund för samordning av fäbodbruk. Varken
              på departementet eller på utskottskansliet känner man dock till
              något närmare om det här centret. Någon hemsida eller kontaktadress
              har inte gått att uppbringa. Det vore intressant om Christina
              Axelsson kunde lägga ut texten lite grann om det centralförbund
              som man anser uppfyller det som vi önskar se förverkligat. Mera
              getost och messmör åt folket!
            </seg>
            <seg n="66c69531">
              Att det finns svårigheter att ordna finansiering för investeringar
              är allmänt känt. Här behövs ett snabbt återställande av företagshypoteken,
              och inte minst en utveckling av Almi i riktning mot hur Finnvera
              fungerar, Finlands motsvarighet till Almi.
            </seg>
            <seg n="1ac359bf">
              Våra förslag om att bättre ta till vara erfarenheter och kunnande
              från de nya svenskarna, att förbättra biodlingens förutsättningar,
              vikten av att ursprungsmärkning kan användas på ett bättre sätt
              och den viktiga frågan hur tillämpningen av reglerna om offentlig
              upphandling kan förtydligas viftas av majoriteten undan med lätt
              hand i betänkandet till förmån för en längre utläggning om chokladdirektivets
              förtjänster.
            </seg>
            <seg n="2443f012">
              Den dynamik, inte minst för människors möjligheter att bo och
              verka på landsbygden och i glesbygden, som ligger i utvecklingen
              av småskalig livsmedelsproduktion och livsmedelsförädling måste
              tas till vara och understödjas. Det behövs, herr talman, mer engagemang
              och kraft i agerandet än vad den av regeringen avfattade skrivelsen
              förmår förmedla.
            </seg>
          </u>
          <note type="speaker" n="4195412a">
            Anf. 220 SVEN-ERIK SJÖSTRAND (v):
          </note>
          <u who="Q6179083" xml:id="i-2aa6b75861ebcb92-0" n="937d4d70">
            <seg n="c0d5e88d">
              Herr talman! Vårt betänkande Småskalig livsmedelsförädling grundar
              sig på regeringens skrivelse om småskalig livsmedelsförädling.
              Denna skrivelse är ett samarbete mellan s, v och mp, och jag tycker
              att det är beklagligt att det inte står i texten. Men ni ska veta
              att regeringen är beroende av Vänsterpartiet och Miljöpartiet
              för att få så här bra skrivelser.
            </seg>
            <seg n="7987f46b">
              Skrivelsen ger en bra beskrivning av delar som gjorts, och jag
              tycker att det har hänt relativt mycket på detta område. Det här
              är några av de punkter som vi har jobbat med under åren.
            </seg>
            <seg n="316be1df">
              Jag tror att det är viktigt att vi försöker underlätta och förenkla
              för småskalig livsmedelsförädling, och vi har nog bara precis
              börjat med detta arbete. Små företag skapar arbetstillfällen,
              inte minst på en utsatt landsbygd. Den småskaliga livsmedelsförädlingen
              har dessutom betydelse för andra näringar, bland annat som komplement
              till jordbruket, rennäringen och turismen.
            </seg>
            <seg n="68f24183">
              I den uppföljningsrapport som vi har gjort i miljö- och jordbruksutskottet
              har det framkommit att många småskaliga producenter är inriktade
              på en miljövänlig hantering och att djurskyddet upplevs som viktigt.
              Den småskaliga livsmedelsproduktionen ökar också konsumenternas
              valfrihet genom att öka mångfalden av produkter.
            </seg>
            <seg n="8b94ecbf">
              Erfarenheterna från livsmedelsföretagen visar att det är de mindre
              företagen som har varit framgångsrika med att ta fram nya produkter
              och bredda varuutbudet. År 2004 gjordes en undersökning på uppdrag
              av SLU. Där konstaterades att för en del små producenter är det
              ett livsstilsval att syssla med småskalig livsmedelsproduktion.
              Många är självlärda, och verksamheten är ett komplement till annan
              verksamhet. Ambitionen är ofta hög när det gäller att utveckla
              den egna produkten, men intresset för att öka verksamheten är
              lite mindre.
            </seg>
            <seg n="eef671ad">
              År 2004 fanns det drygt 3 300 företag med småskalig livsmedelsförädling,
              inklusive slakterier. Av dessa har merparten inga eller endast
              några få anställda. Ca 80 % är mikroföretag med färre än tio anställda.
              Det framgår också av statistik att kvinnor i större utsträckning
              har huvudansvaret i de mycket små företagen.
            </seg>
            <seg n="d1076b9a">
              Herr talman! I dag vet vi att många konsumenter har en positiv
              inställning till lokalt och regionalt producerad mat. Det som
              man uppskattar är bland annat en bättre djurhållning, att det
              finns en tydlig avsändare och att produktionen upplevs bidra till
              en levande landsbygd och ökad sysselsättning i närområdet. Undersökningar
              visar också att viktiga faktorer för oss som konsumenter är att
              maten är färsk, av god kvalitet, smakar gott samt är hälsosam.
              Konsumenternas problem vad gäller den lokala och regionala produktionen
              rör framför allt pris och tillgång, det vill säga att maten upplevs
              som dyr och svår att få tag på.
            </seg>
            <seg n="003df00f">
              Den småskaliga livsmedelsproduktionen möter olika problem och
              hinder, bland annat i regelverk, tillsyn, tillståndsgivning, kompetensutveckling,
              distribution samt finansiering. Vi behöver göra regelverket mer
              överskådligt. Det är krångligt och innebär delvis problem, men
              samtidigt kan också regelverket vara ett stöd för företagen.
            </seg>
            <seg n="9ef10a6e">
              Vi vet ju att många av de små producenterna i dag driver sin
              livsmedelsförädling som komplement till jordbruk, pension eller
              annan inkomstförstärkning. Motivationen ligger ofta i att föra
              en lokal mattradition vidare. Det är den egna gården som är utgångspunkten
              för verksamheten. Denna grupp är naturligtvis starkt lokalt bunden
              till landsbygden. De hinder som dessa producenter kan uppleva
              är framför allt reglerna för hälsa och hygien, som man inte tycker
              är anpassade för mindre producenter. Det kan också vara myndigheternas
              rigida inställning. Man upplever helt enkelt myndigheterna som
              byråkrater, krånglare med mera.
            </seg>
            <seg n="34a4e089">
              De små producenterna är i behov av nätverk. Många av dessa producenter
              efterlyser nätverk för kontakter och samarbete med andra producenter
              och företagare. Jag tror att för det fortsatta arbetet vad gäller
              stöd till den småskaliga lokala och regionala livsmedelsförädlingen
              måste vi rikta in oss på att finna synergier och starkare samverkan
              mellan olika insatser och initiativ. Vi ska bygga på de nätverk,
              myndigheter och projekt som redan existerar. Det är en spännande
              utveckling. Det görs ganska mycket, men mycket mer behöver göras
              för framtiden.
            </seg>
          </u>
          <note type="speaker" n="231db623">
            Anf. 221 JAN ANDERSSON (c):
          </note>
          <u who="Q5554833" xml:id="i-392aa20c150f10db-0" n="ce23eefd">
            <seg n="775efcb7">
              Herr talman! När det gäller småskalig livsmedelsförädling finns
              det säkert de som tänker på grönavågare i fårskinnspäls, långhåriga,
              som kokar sylt. Men småskalig livsmedelsförädling är så mycket
              mer än så och så mycket viktigare. För egen del tänker jag på
              Tiraholms Fisk som finns jämte sjön Bolmen hemma i kommunen. Jag
              tänker på deras stekta gös. Jag skulle kunna använda mina återstående
              fem och en halv minuter för att prata om denna stekta gös!
            </seg>
            <seg n="bd9fe2fe">
              Ska vi fylla magen kan vi gå till McDonalds, men vill vi ha en
              matupplevelse är det ofta det lokalförädlade och det småskaligt
              förädlade som vi söker oss till. Det småskaligt förädlade har
              så klart betydelse ekonomiskt för den bygd man verkar i. Tiraholms
              Fisk har otvivelaktigt en betydelse för den ekonomiska tillväxten
              och för en levande landsbygd där man verkar.
            </seg>
            <seg n="be2c8c52">
              Det är så klart kvalitet som gäller när vi pratar om småskalig
              livsmedelsförädling. Kvalitet går före kvantitet. Det slog mig
              när föregående talare pratade om antalet motioner.
            </seg>
            <seg n="72f76233">
              Vad är det som ska göra att vi får dessa matupplevelser som vi
              faktiskt kommer ihåg ett eller två år efter att vi har ätit? Jag
              tror en grundläggande förutsättning är att vi skapar enklare regler.
              De entreprenörer och entusiaster som håller på med detta ska känna
              att deras arbete uppskattas så att de orkar fortsätta. Det är
              för mig den otvivelaktigt absolut viktigaste biten.
            </seg>
            <seg n="21081537">
              Jag ska ta upp två motioner som Centerpartiet har väckt rörande
              småskalig livsmedelsförädling. Den ena gäller gårdsförsäljning
              av vin och öl. Vi har lagt fram förslag på att tillåta en kvoterad
              eller begränsad försäljning direkt från gården av vin och öl som
              har producerats på gården. Det handlar inte om några jättemängder,
              särskilt inte för oss som bor i den södra delen av Sverige och
              vet hur mycket som kommer över Öresundsbron eller via HelsingborgHelsingör
              varje dag. Då är det ytterligt begränsade kvantiteter.
            </seg>
            <seg n="b89813fc">
              När vi har fått till detta tycker vi också att det ska finnas
              möjligheter att som vin- och ölproducent låta sina kunder provsmaka.
              Det kan inte vara rimligt att om det ska vara tillåtet med gårdsförsäljning
              att man sedan måste bygga ett restaurangkök för ungefär 1 miljon
              för att kunna låta en fransman provsmaka lite svenskt vin innan
              köp. Det här kan tyckas som futtiga frågor, men vi vet alla att
              mat och dryck hänger ihop. Drycken är också en viktig del för
              att skapa en profil och identitet för svensk mat.
            </seg>
            <seg n="a10d2fc0">
              Det sista jag vill ta upp gäller krav vid offentlig upphandling.
              Det är rimligt att när det svenska samhället ställer tuffa krav
              på djurskydd och hur vi ska producera, borde man också ställa
              lika tuffa krav när vi handlar in den mat som vi ställer krav
              på hur den ska produceras.
            </seg>
            <seg n="d6e82911">
              Låt mig ta kyckling som exempel. I dagsläget finns det i djurskyddslagen
              ett konkret tal på hur många kycklingar som får finnas per kvadratmeter.
              Men när vi handlar till det offentliga kan vi köpa från länder
              där kycklingarna i princip staplas ovanpå varandra. Det är en
              sanslös dubbelmoral. Det är för svaga skrivningar i betänkandet
              om detta. Men majoriteten har möjlighet att utveckla frågan från
              talarstolen. Tycker majoriteten att det är rimligt att vi från
              det offentliga ställer samma krav när vi upphandlar som vi gör
              i djurskyddslagen?
            </seg>
          </u>
          <note type="speaker" n="20aa20cf">
            Anf. 222 ÅSA DOMEIJ (mp):
          </note>
          <u who="Q4944988" xml:id="i-23cfde37ae648223-0" n="8a1388cc">
            <seg n="c28ed0d5">
              Herr talman! Ledamöter! Det har varit härligt att i kväll höra
              så många engagerade ledamöter för den småskaliga livsmedelsproduktionen.
              Tidigare har, precis som Jan Andersson så målande beskrev, småskalig
              livsmedelsförädling och livsmedelsproduktion betraktats som något
              flummigt och udda, inte som en växande driftig företagsamhet i
              landet.
            </seg>
            <seg n="05707e69">
              Den småskaliga livsmedelsförädlingen har blivit ett slags mottrend
              till bulkproduktion, priser och stormarknader. Det finns också
              ett konsumenttryck för att få spännande produkter med hög kvalitet.
              Samtidigt har vi en teknikutveckling som gör att den hantverksmässiga
              produktionen kan bli mer konkurrenskraftig, lönsam och flexibel.
              Där de stora kan producera mycket till låga kostnader kan de små
              producenterna i stället vara mer flexibla och snabbare anpassa
              sig till marknaden.
            </seg>
            <seg n="b3d7a46c">
              Varför är det så positivt med småskalig livsmedelsförädling?
              Varför vill vi att företagen ska utvecklas ännu mer och bli fler?
              Det är många talare som redan har nämnt det, men det handlar bland
              annat om produkterna, kvalitet, valfrihet för konsumenterna att
              få tillgång till spännande produkter. Sedan handlar det om jobben,
              inte bara att det finns jobb i glesbygden utan att det dessutom
              är roliga och meningsfyllda jobb. I småskalig produktion blir
              det mer jobb per kilo produkt än i den storskaliga produktionen
              som producerar i bulk eftersom man har ett högre förädlingsvärde.
            </seg>
            <seg n="8039be7d">
              Sedan är det också en kulturgärning att kunna ha småskalig och
              hantverksmässig produktion och att kunna behålla traditionella
              maträtter, produkter och produktionsmetoder.
            </seg>
            <seg n="86430cd7">
              Sedan är då det viktiga: Hur ser Miljöpartiet att man ska jobba
              med de här frågorna, och hur har vi hittills jobbat under den
              här mandatperioden? Vi har haft förmånen att vara i en sådan situation
              att vi har kunnat lyfta upp de här sakerna i förhandlingar med
              Socialdemokraterna och Vänsterpartiet. När vi diskuterade var
              det tre fält som vi behövde gå in på. Det var dels regelförenklingar,
              dels avgiftssänkningar och anpassningar till de små företagen
              och dels kunskapsuppbyggnad.
            </seg>
            <seg n="b572a03a">
              Om jag först tar regelförenklingar har vi åstadkommit att Livsmedelsverket
              nu har satt i gång ett väldigt aktivt arbete för att förenkla
              regler och anpassa dem till de mindre företagen. Man har anställt
              folk som jobbar med det i nära dialog med näringen. Jag deltog
              själv i ett sådant seminarium och lyssnade på de diskussionerna.
            </seg>
            <seg n="ddfbd0c7">
              I fråga om avgiftssänkningar har Livsmedelsverket från och med
              nu pengar så att man kan börja sänka olika avgifter. Man har redan
              kommit en bit på väg. Viktigt är givetvis att de avgiftssänkningar
              som nu görs blir långsiktiga.
            </seg>
            <seg n="19af4ed8">
              Det tredje är kunskapsuppbyggnaden, och vi har sett till att
              det har blivit en långsiktig finansiering av ett nationellt kunskapscentrum.
              Eldrimner finns i Jämtland men ska jobba med kunskapsutveckling
              för småföretagare i hela landet.
            </seg>
            <seg n="847ec0c2">
              Det är bara att hoppas att vi fortsatt ska vara så här eniga
              i att jobba på med att förbättra för den småskaliga livsmedelsproduktionen.
              Även om jag här i kväll har pratat väldigt mycket om möjligheterna
              ska vi komma ihåg att de här företagarna befinner sig i en tuff
              bransch med tuff konkurrens och många gånger svårighet att få
              marknadstillträde, i en värld där pris trots allt är viktigt och
              de stora kedjorna satsar mycket på sina egna varumärken. Där har
              vi en viktig roll som politiker, inte bara i de konkreta politiska
              besluten utan också i attityden att vilja utveckla de här glesbygdsföretagen.
            </seg>
          </u>
          <note type="speaker" n="c9093b79">
            Anf. 223 CHRISTINA AXELSSON (s):
          </note>
          <u who="Q4937060" xml:id="i-02b6284023633c6c-0" n="a5115424" next="i-aeb1292117734445-0">
            <seg n="c5787e1f">
              Herr talman! Jag förstår att herrarna reser sig när kvinnor pratar
              eftersom vi i dag firar internationella kvinnodagen. Det gör vi
              tillsammans med kvinnor runtomkring i hela världen. Om en vecka
              är det dags att fira igen, då det är den internationella konsumentdagen,
              en dag som många konsumentorganisationer uppmärksammar sedan 1989.
            </seg>
            <seg n="09d1c8e9">
              Såväl kvinnor som konsumenter, herr talman, är viktiga för den
              småskaliga livsmedelsförädlingen. Flera utredningar pekar på att
              det ofta är kvinnor som står bakom de riktigt små företagen i
              livsmedelsbranschen, de som vi i de här sammanhangen ibland till
              och med kallar mikroföretag.
            </seg>
            <seg n="d0fcbf5d">
              Konsumenterna, som också ofta är kvinnor, är mycket viktiga för
              de småskaliga livsmedelsföretagen: utan konsumenter, ingen försäljning
              och inga produkter som köps, men heller ingen produktutveckling
              och alltså ingen småskalig livsmedelsförädling.
            </seg>
            <seg n="7807f031">
              En förutsättning för verksamheten är att vi har effektiva lantbrukare
              som kan förse livsmedelsföretagen med råvaror. Ännu finns det
              ingen särskild dag att fira lantbrukarna på, men den särskilda
              lantbruksveckan har numera blivit en dag. Det kanske blir åtminstone
              en nationell lantbruksdag att fira, eftersom man där också har
              en prisutdelning då man utser årets spjutspetsföretag.
            </seg>
            <seg n="d4a42ecf">
              Den 13 februari i år uppmärksammades förutom spjutspetsföretag
              de gröna näringarna, och i den skrift som LRF gav ut med samma
              namn beskrivs en del av tillståndet för näringen. Den visar att
              intresset för småskalig livsmedelsproduktion växer både bland
              producenter och bland konsumenter och att antalet gårdsbutiker
              och företag inom livsmedelsförädlingen ökar.
            </seg>
            <seg n="d7fb36f4">
              Herr talman! Även om vi kan vara glada åt de positiva tongångarna
              i rapporten är det viktigt att regeringen även i fortsättningen
              uppmärksammar de småskaliga livsmedelsproducenternas förutsättningar
              och möjligheter att utvecklas. De har en stor betydelse, inte
              minst för utvecklingen på landsbygden, och självklart att vi konsumenter
              får tillgång till goda livsmedel.
            </seg>
            <seg n="848565b0">
              Miljö- och jordbruksutskottet har i vår uppföljning av småskalig
              livsmedelsförädling pekat på att avgörande för den fortsatta utvecklingen
              är företagens förmåga att själva utveckla sin verksamhet och anpassa
              utbudet av småskaliga, lokala livsmedel till konsumenternas efterfrågan.
            </seg>
            <seg n="bd679a44">
              Men självklart ska vi politiskt skapa goda förutsättningar för
              företagande och ha ett gott regelverk till skydd för konsumenterna.
              Inte minst den senaste tidens händelser med fågelinfluensa och
              upptäckt av BSE i Sverige visar vikten av regelverk som lever
              upp till de säkerhetskrav som vi konsumenter ställer kring djuromsorg
              och livsmedelsförädling. Samtidigt ska regelverken vara flexibla
              så att de möjliggör utveckling för både stora och små företag
              i de gröna näringarna.
            </seg>
            <seg n="b7e8175c">
              Herr talman! Hinder för småföretagande uppmärksammas på olika
              sätt. Vår finansminister Pär Nuder meddelade för bara en vecka
              sedan att förutsättningarna för att starta och driva företag måste
              ses över och förbättras. Näringsdepartementet ska inom kort utarbeta
              direktiv till en utredning kring trygghet för småföretagande.
            </seg>
            <seg n="ef0f1602">
              Ett annat hinder som utskottet påpekade i vår uppföljning är
              att företagen behöver hjälp med stöd och rådgivning för att öka
              sin kompetens och utveckla sitt företagande.
            </seg>
            <seg n="c2847fc3">
              Jag vill därför trycka på de 10 miljoner för livsmedelsområdet
              som vi beslutade om i budgeten för 2005 och som har använts till
              tre nationella centrum och projekt för att utveckla småskalig
              hantverksmässig livsmedelsförädling.
            </seg>
            <seg n="82351688">
              Eldrimner i Jämtland är ett nationellt centrum som ska sprida
              kunskaper och erfarenheter inom området genom allmän rådgivning,
              information och nätverksbyggande.
            </seg>
            <seg n="85a2f608">
              Regional mat i Uppland arbetar med att stödja en hållbar utveckling
              av samhället, stödja landsbygdsutvecklingen med inriktning på
              livsmedelsproduktion och öka konkurrenskraften inom sektorn genom
              att stärka småskaliga livsmedelsförädlare och konsumenter. De
              tar till vara och sprider kunskaper och erfarenheter som stimulerar
              till nytänkande.
            </seg>
            <seg n="13750ed8">
              Livstek erbjuder stöd från idé till marknadsintroduktion av nya
              produkter. Deras övergripande mål är tillväxt. På deras hemsida
              säger de att tillväxt uppnås genom ökad förädlingsgrad, produktutveckling
              och volym i de mindre företagens livsmedelsproduktion.
            </seg>
            <seg n="e71821f8">
              Jag vill också tillägga, herr talman, att jag tycker att det
              är viktigt för väljarna att veta vilka åsikter partierna har inför
              valet, men också vad gäller frågor kring mat och dryck.
            </seg>
            <seg n="dc8a94b1">
              När vi behandlade frågan om gårdsförsäljning av öl och vin i
              socialutskottets betänkande om nationell alkoholhandlingsplan
              för 14 dagar sedan röstade Kristdemokraterna för att Sverige ska
              behålla detaljhandelsmonopolet ja, förutom Sven Gunnar Persson,
              ska i ärlighetens namn påpekas.
            </seg>
            <seg n="a7492326">
              Nu måste jag fråga: Har ni bytt fot i alkoholfrågan, eftersom
              ni i det här betänkandet reserverar er på den punkten tillsammans
              med Centerpartiet och Moderaterna? På er hemsida står i alla fall
              att ni fortfarande vill ha kvar Systembolaget och det statliga
              inköps- och försäljningsmonopolet av alkohol. Sedan står det också
              att för att handla alkohol på Systembolaget ska man vara 20 år,
              och åldersgräns på pubar och restauranger ska ligga kvar på 18.
            </seg>
            <seg n="e0581e94">
              Jag tycker att Kristdemokraterna ska redovisa sin verkliga utgångspunkt
              för väljarna, om det nu inte bara är så att Sven Gunnar Persson
              gör det här för att vara tillsammans med Moderaterna och Centerpartiet.
              Det är väl det som är hemligheten med att bygga allianser. Man
              måste hålla ihop utåt och kanske hoppas att ingen märker när man
              har olika ståndpunkter i samma fråga eftersom det framställs av
              olika utskott.
            </seg>
          </u>
          <note n="e738cfdf">
            Nåväl, miljö- och jordbruksutskottets betänkande om småskalig
            livsmedelsförädling med mera innehåller 54 punkter och 42 olika
            reservationer.
          </note>
          <note n="014f3be4">
            Herr talman! Jag yrkar avslag på samtliga reservationer och bifall
            till förslaget i miljö- och jordbruksutskottets betänkande.
          </note>
          <u who="Q4937060" xml:id="i-aeb1292117734445-0" n="a5115424" prev="i-02b6284023633c6c-0">
            <seg n="9ddbb68f">
              Jag är inte lika blyg som Sven Gunnar Persson. Jag har också
              varit med i uppföljningsgruppen, och jag är glad åt att vi har
              varit eniga i att det händer en hel del, som också Sven Gunnar
              Persson sade. Fast jag tycker att ni får lov att prata ihop er
              inom oppositionen. Det kan ju inte vara så att en står och säger
              att ingenting händer och den andra säger att det händer ganska
              mycket.
            </seg>
            <seg n="ffac1f7b">
              Men ni har i alla fall lyckats samla ihop er till fyra gemensamma
              reservationer. Av 42 är inte det särskilt övertygande. Det tycker
              inte jag. Man blir inte heller särskilt imponerad.
            </seg>
            <seg n="cc1e99cf">
              (Applåder)
            </seg>
          </u>
          <note type="speaker" n="caf1aac0">
            Anf. 224 BENGT-ANDERS JOHANSSON (m) replik:
          </note>
          <u who="Q4887773" xml:id="i-d5373ce1e0cf3a76-0" n="4c99a4c3">
            <seg n="3bd66e5f">
              Herr talman! Jag har några reaktioner på Christina Axelssons
              anförande. Jag tycker att det låter som att Christina Axelsson
              tänker storskaligt. Hon använde ord som livsmedelsföretagen. Det
              gör jag också när det gäller de stora företagen, men de småskaliga
              använder jag andra uttryck för. Christina Axelsson upprepar, jag
              tror minst tre gånger: Vi ska följa upp, vi ska göra och vi ska
              återkomma. Vore det inte bättre, Christina Axelsson, att handla
              i stället för att prata, som jag sade i mitt inledningsanförande?
            </seg>
            <seg n="f48e697d">
              Hon hänvisar till att man har satsat 10 miljoner på att utveckla
              i projekt. Det är ju kortsiktigt. Vore det inte bättre att skapa
              förutsättningar så att man kunde klara sig utan stöd? I samma
              veva säger Christina Axelsson att man ska stärka företagen. Det
              är förmodligen mot byråkratin så att man ska klara den. Det vore
              väl bättre att riva ned de hinder som finns för att därigenom
              låta människor klara sig utan att ha bidrag?
            </seg>
            <seg n="b2b53651">
              Jag har några konkreta frågor, herr talman, till Christina Axelsson.
              Varför tycker Socialdemokraterna att vi ska beskatta några bikupor
              om man har det? De var tidigare skattefria. Varför får man inte
              sälja några flaskor fruktvin direkt från producenten? Varför ska
              allt slakteriavfall behandlas som riskavfall med den fördyring
              som det innebär? Varför ska man betala för tillsyn som inte utförs?
              Man har minskat kostnaden för livsmedelstillsynen på Livsmedelsverket
              och sänkt kostnaden från 36 000 till 10 000. Är det rimligt?
            </seg>
          </u>
          <note type="speaker" n="af8e8207">
            Anf. 225 CHRISTINA AXELSSON (s) replik:
          </note>
          <u who="Q4937060" xml:id="i-cb0abd6d64907b45-0" n="a5115424">
            <seg n="ae86b402">
              Herr talman! Det var många frågor. Jag hinner inte besvara dem
              på kort tid. Men jag vill ta frågan om riskavfallet, alltså slakteriavfallet.
              Det finns ju två sorters avfall. Man har riskavfallet som det
              är viktigt att vi faktiskt tar hand om så vi inte sprider BSE.
              Det har man inom EU satt upp ett regelverk för, och det regelverket
              följer vi i Sverige precis som alla andra. Men det händer saker
              inom det här också. Det kanske inte är så att det är på det sätt
              som man i dag gör som man ska göra det i framtiden. Därför har
              man startat ett projekt jag tror att det var i Ängelholm, men
              jag är inte helt säker där man blandar slakteriavfallet med myrsyra
              och använder det som flis vid uppvärmning i stället. Det finns
              andra projekt på andra ställen för hur man ska göra för att ta
              hand om slakteriavfallet. På Livsmedelsinstitutet, som jag besökte
              så sent som i måndags, sade man att man nu håller på att se över
              hur man ska kunna hämta upp riskavfallet speciellt på ett mer
              effektivt sätt. Så det sker ganska mycket också på det här området.
            </seg>
          </u>
          <note type="speaker" n="9dd13943">
            Anf. 226 BENGT-ANDERS JOHANSSON (m) replik:
          </note>
          <u who="Q4887773" xml:id="i-d5373ce1e0cf3a76-1" n="4c99a4c3">
            <seg n="1aa2e49c">
              Herr talman! Det är signifikativt för socialdemokratin och Christina
              Axelsson att man hänger sig fast vid en fråga som jag ställde.
              Jag kan konstatera att det inte var något nöjaktigt svar. Slakteriavfall
              är ju riskavfall. Det är lite märkligt att det ska vara så generellt.
            </seg>
            <seg n="e20292fe">
              Men åter till frågan: Varför står Socialdemokraterna upp för
              att man ska beskatta några bikupor? Man får inte sälja några fruktvinsflaskor
              direkt från producenten. Ett småskaligt slakteri som är i storleksordningen
              8 × 10 meter ska kosta 10 000 fortfarande. Det finns ingen som
              helst rim och reson. Och man ska betala för tillsyn som inte utförs.
              Varför står Socialdemokraterna upp för den här djupa orättvisan?
            </seg>
            <seg n="31fe7e1a">
              Jag tror att det är så illa, Christina Axelsson, att Socialdemokraterna
              inte förstår den småskalige producentens förutsättningar. Detta
              är egentligen det mest allvarliga. Om man förstår ett problem
              tar man itu med det och inte bara pratar om att man ska vidta
              åtgärder.
            </seg>
            <seg n="44feeb08">
              Annars är det som jag sade i mitt inledningsanförande att om
              man förstår det så vill man inte. För man kan väl ändå inte säga
              att de tolv årens regeringsinnehav inte har gett utrymme för att
              vidta åtgärder. Jag tror att det var Sven Gunnar Persson som nämnde
              att Socialdemokraterna inte gör någonting om man inte har allt
              tryck på sig från alla håll. Då möjligen kan man vidta någon åtgärd
              men naturligtvis inte tillräcklig.
            </seg>
            <seg n="ed4accc3">
              Åter till frågan: Förstår ni problematiken, eller vill ni inte
              utföra förändringar?
            </seg>
          </u>
          <note type="speaker" n="252e210f">
            Anf. 227 CHRISTINA AXELSSON (s) replik:
          </note>
          <u who="Q4937060" xml:id="i-cb0abd6d64907b45-1" n="a5115424">
            <seg n="611fef52">
              Herr talman! Jo, vi förstår problematiken väldigt väl. Det finns
              många småföretagare inom livsmedel som är socialdemokrater, kanske
              fler till och med än moderater. Det är just därför som vi ska
              starta den här utredningen där vi ska se över vilken trygghet
              man har som småföretagare, som jag nämnde i mitt inledningsanförande.
              Om det är så att man inte vill se de förändringar som vi faktiskt
              gör finns de ju inte. Men den här skrivelsen visar ju på att vi
              har gjort en hel del och fortsätter att göra det, inte minst det
              regelverk som vi nu håller på att sätta i sjön som är EU-baserat.
              Där har vi också en hel del regelförändringar att hämta hem. Vi
              har en gemensam livsmedelssäkerhet inom den europeiska unionen.
              Jag tycker att det är viktigt att vi nyttjar det och att vi faktiskt
              också ser till att vi gör det så enkelt det bara går för de småföretagare
              som vi har att ta hand om här i Sverige.
            </seg>
          </u>
          <note type="speaker" n="bb8f36a6">
            Anf. 228 SVEN GUNNAR PERSSON (kd) replik:
          </note>
          <u who="Q6043789" xml:id="i-75420da082e7760a-1" n="f1e244cc">
            <seg n="3b27f3e5">
              Herr talman! Det är skönt att höra att Socialdemokraterna nu
              har bytt valstrategi från att vilja tiga ihjäl oss till att göra
              oss till någon slags huvudattack- point i en sådan här debatt.
            </seg>
            <seg n="a3e88445">
              Christina Axelsson lyfter fram frågan om en provsmakningssmutt
              hos en lokal fruktvinsproducent eller inköp av enstaka flaskor
              av dylika drycker på samma alkoholpolitiska nivå som frågan om
              hektoliterimporten från Tyskland och frågan om Systembolagets
              bevarande. Det säger mer om hennes sinne för proportioner än min
              inställning i avgörande alkoholpolitiska frågor, där jag står
              fast på kristdemokratisk linje.
            </seg>
            <seg n="a7551513">
              Regeringens skrivelse avslutas så här. Själva slutklämmen i den
              lyder som följer: Ett parallellt uppdrag har tilldelats Verket
              för näringslivsutveckling, Nutek, som rör mätning av företagens
              administrativa börda på bland annat miljö- och jordbruksområdena.
              Mätningen ska följa förändringar i administrativa kostnader över
              tiden och avgöra var arbetsbördan är tyngst och var det finns
              störst möjligheter att sänka företagens administrativa kostnader.
              Syftet med arbetet är att formulera faktiska mål om minskad administrativ
              börda som ska nås senast den 30 juni 2010. Mätningarna planeras
              vara genomförda den 28 februari 2006 för jordbruket.
            </seg>
            <seg n="4ff7f9b7">
              Är Christina Axelsson nöjd med den ambitionen?
            </seg>
          </u>
          <note type="speaker" n="ca769f9f">
            Anf. 229 CHRISTINA AXELSSON (s) replik:
          </note>
          <u who="Q4937060" xml:id="i-cb0abd6d64907b45-2" n="a5115424">
            <seg n="691a00e0">
              Herr talman! Ja, Sven Gunnar Persson, jag är nöjd. Man kan läsa
              saker och ting som någon annan läser Bibeln. Nutek har fått det
              här uppdraget. Nutek har också gjort mätningarna och lämnat dem
              till regeringen. Efter det att man har lämnat rapporten ska man
              komma med förslag om konkreta mål. Det ska göras inom tre månader
              efter att rapporten är lämnad.
            </seg>
            <seg n="b2415c8c">
              Efter detta kommer departement och regering att jobba med målen.
              Alla mätningar på myndigheterna ska vara färdiga till år 2007.
              Samtliga uppsatta mål ska vara uppnådda senast den 30 juni 2010.
              Det är alltså inte så att ingenting får hända fram till det datumet.
              Det får det. Det får hända väldigt mycket. Men det finns många
              områden att beta av. Det har man redan startat med. Jag tror att
              vi kommer att se de konkreta förslagen innan vi stänger riksdagen
              för sommaruppehållet.
            </seg>
            <seg n="5c102b2f">
              Sedan till frågan om gårdsförsäljning och en smutt. Vid behandlingen
              av den nationella alkoholhandlingsplanen fanns det yrkande som
              övriga kristdemokrater var emot men som Sven Gunnar Persson var
              för. Det handlade om ifall gårdsförsäljning av alkoholhaltiga
              drycker bör kunna tillåtas. Det står inte att det ska fabriksimporteras.
              Därför är det viktigt att höra om ni har bytt fot. Är det så att
              Kristdemokraterna är för att vi ska ta bort försäljningsmonopolet?
            </seg>
          </u>
          <note type="speaker" n="c0c7c119">
            Anf. 230 SVEN GUNNAR PERSSON (kd) replik:
          </note>
          <u who="Q6043789" xml:id="i-75420da082e7760a-2" n="f1e244cc">
            <seg n="b546f156">
              Herr talman! Jag kan lugna Christina Axelsson på den punkten.
              Vi står självklart fast vid försäljningsmonopolet och att vi ska
              ha ett systembolag i Sverige. Men personligen har jag den uppfattningen
              att provsmakning och strikt kvoterad liten försäljning på gårdsnivå
              absolut inte undergräver den svenska restriktiva alkoholpolitiken
              som jag självklart står bakom.
            </seg>
            <seg n="b8162600">
              Christina Axelsson är nöjd med ambitionsnivån att målen ska nås
              till den 30 juni 2010. Eftersom det är så många områden att beta
              av tycker jag det visar på passiviteten under många år i synen
              på regelförenklingsarbetet. Frågan togs upp riksmötet 2000/01.
              Jag vet inte om det var på hösten eller våren. Det kanske ni som
              var med då känner till.
            </seg>
            <seg n="3e7add77">
              Det är i varje fall fem år sedan som tillkännagivandet gavs av
              en enig riksdag. Det var bra att socialdemokraterna i riksdagen
              och jag hoppas att du var med ställde er bakom de motioner från
              Centern och Vänsterpartiet som var basen för tillkännagivandet.
              Men det har inte hänt så mycket. Det måste ta så lång tid därför
              att är så många områden att beta av.
            </seg>
            <seg n="87250796">
              I den regering som jag vill medverka till ska tillträda efter
              valet i höst kommer ambitionsnivån att vara betydligt högre än
              den som anges i skrivelsen och som Christina Axelsson känner sig
              väldigt nöjd med.
            </seg>
          </u>
          <note type="speaker" n="d3a92aac">
            Anf. 231 CHRISTINA AXELSSON (s) replik:
          </note>
          <u who="Q4937060" xml:id="i-02b6284023633c6c-1" n="a5115424" next="i-aeb1292117734445-1">
            <seg n="b67ca372">
              Herr talman! Vi hörde från talarstolen att Sven Gunnar Persson
              tyckte att det åtminstone skulle vara klart till påsken och inte
              till den 30 juni. Jag antar att uppsnabbningen av det hela kommer
              att röra sig om några månader.
            </seg>
            <seg n="6f08683e">
              Det tar tid med allting. Det är så. Jag tycker att det är en
              god ambition att alla mätningar ska vara avslutade till år 2007.
              Det är faktiskt bara ett år dit. Samtliga uppställda mål ska vara
              uppnådda den 30 juni år 2010. Det är alltså inte att de ska vara
              satta. Det är jag stolt över att kunna säga.
            </seg>
            <seg n="0385ca8b">
              Nu säger Sven Gunnar Persson att det inte har hänt så mycket.
              Förut sade han att det hade hänt en hel del. Det är väl bra. Vad
              vi en riksdag till om inte för att tala om för regeringen: Det
              här vill vi att ni ska göra? Det är vad riksdagen ska göra, och
              det är vad riksdagen har gjort. Sedan har regeringen gjort vad
              den ska göra. Det är jag nöjd med.
            </seg>
          </u>
          <note n="dffb5ad8">
            Anf. 232 ANITA BRODÉN (fp) replik:
          </note>
          <u who="Q4937060" xml:id="i-aeb1292117734445-1" n="a5115424" prev="i-02b6284023633c6c-1">
            <seg n="eeee16a7">
              Herr talman! I mitt anförande ställde jag fyra frågor. En fråga
              har nu besvarats. Det var den som Christina Axelsson hade möjlighet
              att besvara för Sven Gunnar Persson att hon är nöjd med år 2010.
              Vi tar till oss det. Vi lovar en snabbare behandling av området.
              Det är angeläget.
            </seg>
            <seg n="e2391682">
              I mitt anförande talade jag också om den nyvunna insikten vad
              gäller företagandet och de problem och de hinder det möter. Det
              var intressant att få det ytterligare bekräftat av Christina Axelsson.
              Hon berättade att finansminister Nuder nu kommer att se över hur
              det är att driva företag. Det bekräftar bilden att det nu har
              skett en insikt. Det välkomnar jag.
            </seg>
            <seg n="1742060f">
              Så till mina konkreta frågor som återstår. Jag tog upp SLU i
              Skara som ett exempel. Jag ser oerhört allvarligt på den problematiken.
              Om vi nu riskerar att bli akterseglade på livsmedelskompetenssidan
              är det allvarligt. Jag vill höra lite grann hur ni ser på det.
            </seg>
            <seg n="7f20ccec">
              Majoriteten medger att det finns en brist vad gäller möjligheterna
              till utveckling för den småskaliga livsmedelsproduktionen. Jag
              är lite intresserad att höra lite grann på vilket sätt ni avser
              att förbättra detta och täppa igen den bristen.
            </seg>
            <seg n="9ebae4b6">
              Jag nöjer mig med de två frågorna så länge och ber att få återkomma
              med de andra sedan, herr talman.
            </seg>
          </u>
          <note type="speaker" n="866e7b85">
            Anf. 233 CHRISTINA AXELSSON (s) replik:
          </note>
          <u who="Q4937060" xml:id="i-02b6284023633c6c-2" n="a5115424" next="i-aeb1292117734445-2">
            <seg n="e4d9ee2c">
              Herr talman! Vad gäller SLU och livsmedelskompetens är det viktigt
              att vi satsar på det. Vi satsar såväl på forskning inom livsmedelsindustrin
              som på de tre olika centrum som jag nämnde. Även de kan vara med
              och bidra till ökad kunskap och kompetens inom detta område.
            </seg>
            <seg n="63fe9e5f">
              Jag tror mycket på det som jag sade i mitt inledningsanförande.
              Det är drivkraften hos företagarna som driver dem framåt att göra
              nya produkter och andra produkter och att det på så sätt kommer
              att bli en utveckling inom området.
            </seg>
            <seg n="5b8245f1">
              Jag kan däremot se att det kanske finns en brist på kompetens
              när det gäller dem som ska följa upp och se till att man följer
              den nya lagstiftningen. Det handlar om inspektörer och annat.
              Där kan man ha problem med att hinna med att utbilda alla dem.
              Men det var inte en fråga som ställdes här.
            </seg>
            <seg n="ac8fc57c">
              Jag känner god tillförsikt i att forskning och utveckling kommer
              att vara med och också livsmedelskompetensen.
            </seg>
          </u>
          <note n="e92f0602">
            Anf. 234 ANITA BRODÉN (fp) replik:
          </note>
          <u who="Q4937060" xml:id="i-aeb1292117734445-2" n="a5115424" prev="i-02b6284023633c6c-2">
            <seg n="d2cc29d9">
              Herr talman! Jag har en följdfråga, för det handlar ju också
              om sektorsansvaret. Det är lite intressant att få höra din synpunkt
              också på det. I vilken mån kan man putta på och få till stånd
              bland annat det som gäller SLU i Skara? Det finns också flera
              andra skolor som har hand om just den här utbildningen.
            </seg>
            <seg n="a8f21228">
              Vi från Folkpartiet har tagit upp det här med instruktörer ett
              antal gånger. Vi menar att det är oerhört angeläget att alla som
              arbetar med de uppgifterna är välutbildade.
            </seg>
            <seg n="7c15bd92">
              Jag skulle vilja fortsätta med min lilla frågerunda. Jag tog
              upp det här med märkning, som jag vet att du är engagerad i. Vad
              görs nu? Hur driver ni på för att det ska bli en omfattande märkning
              och en ursprungsmärkning något som vi har talat om i årtionden?
            </seg>
            <seg n="dfa9e160">
              Slutligen vill jag gärna ha en kommentar till den internationella
              frågan som jag avslutade med. Jag tog upp det här med de eskalerande
              tullarna. Är det någonting som du känner till? Hur driver regeringen
              på det här på internationella arenor?
            </seg>
          </u>
          <note type="speaker" n="f7bf6ae0">
            Anf. 235 CHRISTINA AXELSSON (s) replik:
          </note>
          <u who="Q4937060" xml:id="i-cb0abd6d64907b45-3" n="a5115424">
            <seg n="78fd35e3">
              Herr talman! Låt mig först ta det här med de eskalerande tullarna.
              Det hör inte riktigt hemma i diskussionen om småskalig livsmedelsförädling.
              Jag tycker att vi avstår från debatten om det till dess att vi
              har andra frågor att prata om när det gäller livsmedelsfrågor
              i stort.
            </seg>
            <seg n="9dfa3e06">
              Sedan var det det här med märkning, som är en fråga som jag har
              engagerat mig i även om också det på det just på det här området
              är en liten fråga. Som jag sade var jag på Livsmedelsverket i
              måndags. Där diskuterade vi just vikten av att man har en ursprungsmärkning
              och annan märkning.
            </seg>
            <seg n="e065617e">
              Det sker nu ett arbete inom EU där Sverige är med och driver
              på för att det här ska bli så långtgående som möjligt och att
              man tar ett helhetsgrepp på märkningen. Det är ju många livsmedel
              som är importerade, och man måste kunna se på märkningen också
              av dem. Man behöver ha en enhetlighet i märkningen. Det arbetas
              det med redan nu. Det tycker jag är angeläget. Jag tror att konsumenterna
              exempelvis på den internationella konsumentdagen den 15 mars kan
              vara de som är med och driver på för att man ska ha bättre märkning.
            </seg>
            <seg n="5021b30d">
              Det är också viktigt att man tar upp att det inte bara är själva
              förpackningen som ska märkas. Man kan till exempel ta sockerkaksmix.
              Varifrån kommer äggen i mixen? Det är ganska intressant att veta.
            </seg>
          </u>
          <note type="speaker" n="755fd008">
            Anf. 236 JAN ANDERSSON (c) replik:
          </note>
          <u who="Q5554833" xml:id="i-392aa20c150f10db-1" n="ce23eefd">
            <seg n="37f2bbd2">
              Herr talman! När jag satt här och lyssnade på Christina hörde
              jag om en mängd förslag som du säger ska genomföras. Jag funderade
              då på en sak. Ni har ju haft makten i tolv år. Varför har ni inte
              fixat detta tidigare?
            </seg>
          </u>
          <note type="speaker" n="90b4024b">
            Anf. 237 CHRISTINA AXELSSON (s) replik:
          </note>
          <u who="Q4937060" xml:id="i-cb0abd6d64907b45-4" n="a5115424">
            <seg n="5adf0db9">
              Herr talman! Ja, varför gjorde vi det inte i går? Många av de
              frågor som vi diskuterar nu förändras. Vi har olika regelverk.
              Vi har EU:s jordbrukspolitik att ta hänsyn till. Jag tycker faktiskt
              att vi har gjort väldigt mycket på de snart tolv år som vi har
              haft makten att jämföras med den period som föregick dem. Jag
              vet inte att det hände någonting under de åren, men det kanske
              Jan kan upplysa mig om. Vad var det som hände på den småskaliga
              livsmedelsförädlingssidan mellan 1991 och 1994?
            </seg>
          </u>
          <note type="speaker" n="faf934ac">
            Anf. 238 JAN ANDERSSON (c) replik:
          </note>
          <u who="Q5554833" xml:id="i-392aa20c150f10db-2" n="ce23eefd">
            <seg n="51ad9cb9">
              Herr talman! Det var långt före min tid i det här huset, så det
              kan jag tyvärr inte hjälpa dig med.
            </seg>
            <seg n="058d9366">
              Däremot kvarstår frågan. Du har idéer och en massa förslag. Du
              säger: Det här ska göras för att det ska bli bättre! Men varför
              är det inte gjort? Jag har inte påstått att det inte har gjorts
              något under de här tolv åren. Men det är en mängd idéer som nu
              läggs fram, och du säger att det här ska vi göra. Det är något
              slags tulipanaros att sätta sig själv i opposition mot regeringen
              och säga att detta ska vi fixa precis som om ni inte hade haft
              chansen under de här tolv åren! Varför inte?
            </seg>
          </u>
          <note type="speaker" n="39fe75b8">
            Anf. 239 CHRISTINA AXELSSON (s) replik:
          </note>
          <u who="Q4937060" xml:id="i-02b6284023633c6c-3" n="a5115424" next="i-aeb1292117734445-3">
            <seg n="54e07807">
              Herr talman! Nu förstår jag faktiskt inte riktigt. Vad skulle
              vi ha gjort som vi inte har gjort? Vi har väl gjort en hel del.
              Den skrivelse som nu är gjord har kommit efter ett initiativ från
              riksdagen. Det är väl bra att riksdagen är med och driver på.
              På olika sätt gör vi som personer och som politiskt aktiva så
              att vi driver frågor både som politiker och som aktiva konsumenter.
              Den kampen hoppas jag att också Jan Andersson är med i när det
              gäller att driva konsumenternas intressen och diskutera på olika
              sätt. Så kan vi föra fram den typ av diskussioner som vi har fört
              nu.
            </seg>
          </u>
          <note n="0ec0b8a2">
            Överläggningen var härmed avslutad.
          </note>
          <note n="807ae7f8">
            19 § Bordläggning
          </note>
          <note n="44e25ac5">
            Anmäldes och bordlades
          </note>
          <note n="61dfc239">
            20 § Anmälan om interpellationer
          </note>
          <note n="669236da">
            Anmäldes att följande interpellationer framställts
          </note>
          <note n="ebbbee7d">
            den 7 mars
          </note>
          <note n="141894b3">
            Ulla Hoffmann
          </note>
          <note n="a574112b">
            den 8 mars
          </note>
          <note n="40b55204">
            Marietta de Pourbaix-Lundin
          </note>
          <note n="40b55204">
            Marietta de Pourbaix-Lundin
          </note>
          <note n="a157c727">
            Lars Ångström
          </note>
          <note n="a157c727">
            Lars Ångström
          </note>
          <note n="a157c727">
            Lars Ångström
          </note>
          <note n="6a4da4d1">
            Camilla Sköld Jansson
          </note>
          <note n="79ff2dbb">
            Tobias Billström
          </note>
          <note n="6a5a368d">
            Mats Einarsson
          </note>
          <note n="1722611c">
            Interpellationerna redovisas i bilaga som fogats till riksdagens
            snabbprotokoll tisdagen den 14 mars.
          </note>
          <note n="37ead20b">
            21 § Anmälan om frågor för skriftliga svar
          </note>
          <note n="e5e79863">
            Anmäldes att följande frågor för skriftliga svar framställts
          </note>
          <note n="ebbbee7d">
            den 7 mars
          </note>
          <note n="88800507">
            Annelie Enochson
          </note>
          <note n="a1525888">
            Sverker Thorén
          </note>
          <note n="a574112b">
            den 8 mars
          </note>
          <note n="40b55204">
            Marietta de Pourbaix-Lundin
          </note>
          <note n="1ce328a2">
            Heli Berg
          </note>
          <note n="86e84ab4">
            Göran Persson
          </note>
          <note n="ec15e6be">
            Gustav Fridolin
          </note>
          <note n="a0048302">
            Ewa Thalén Finné
          </note>
          <note n="354b2f85">
            Henrik von Sydow
          </note>
          <note n="ef9d058c">
            Maria Larsson
          </note>
          <note n="631d21be">
            Ulf Holm
          </note>
          <note n="675df752">
            Rolf Gunnarsson
          </note>
          <note n="f2c47a04">
            Ulrik Lindgren
          </note>
          <note n="88800507">
            Annelie Enochson
          </note>
          <note n="fa6b3c0c">
            Frågorna redovisas i bilaga som fogats till riksdagens snabbprotokoll
            tisdagen den 14 mars.
          </note>
          <note n="08542b4a">
            22 § Anmälan om skriftliga svar på frågor
          </note>
          <note n="5fa5bd98">
            Anmäldes att skriftliga svar på följande frågor inkommit
          </note>
          <note n="ebbbee7d">
            den 7 mars
          </note>
          <note n="3dff9110">
            Berit Jóhannesson
          </note>
          <note n="59e141e6">
            Hans Backman
          </note>
          <note n="9cf9f8d8">
            Mikael Oscarsson
          </note>
          <note n="3dff9110">
            Berit Jóhannesson
          </note>
          <note n="a574112b">
            den 8 mars
          </note>
          <note n="e8394e75">
            Margareta Pålsson
          </note>
          <note n="551d005b">
            Gudrun Schyman
          </note>
          <note n="930c8d97">
            Chatrine Pålsson
          </note>
          <note n="4aed5bfc">
            Else-Marie Lindgren
          </note>
          <note n="d13fe2cb">
            Susanne Eberstein
          </note>
          <note n="7bdac7e3">
            Viviann Gerdin
          </note>
          <u who="Q4937060" xml:id="i-aeb1292117734445-3" n="a5115424" prev="i-02b6284023633c6c-3">
            <seg n="bea7d77a">
              Luciano Astudillo
            </seg>
          </u>
          <note n="97974fc0">
            Erling Wälivaara
          </note>
          <note n="07e8d528">
            Ulf Sjösten
          </note>
          <note n="2466facf">
            Inger Nordlander
          </note>
          <note n="2466facf">
            Inger Nordlander
          </note>
          <note n="2466facf">
            Inger Nordlander
          </note>
          <note n="6a4da4d1">
            Camilla Sköld Jansson
          </note>
          <note n="7bdac7e3">
            Viviann Gerdin
          </note>
          <note n="07e8d528">
            Ulf Sjösten
          </note>
          <note n="0e6a371d">
            Gunilla Tjernberg
          </note>
          <note n="474918a5">
            Jan Ertsborn
          </note>
          <note n="0bf87bb3">
            Staffan Danielsson
          </note>
          <note n="ca3f8431">
            Bengt-Anders Johansson
          </note>
          <note n="ce00e042">
            Inger René
          </note>
          <note n="d9229462">
            Anna Grönlund Krantz
          </note>
          <note n="cc7270fa">
            Birgitta Ohlsson
          </note>
          <note n="1ce328a2">
            Heli Berg
          </note>
          <note n="042f24f6">
            Lena Adelsohn Liljeroth
          </note>
          <note n="c7939908">
            Sven-Erik Sjöstrand
          </note>
          <note n="a0048302">
            Ewa Thalén Finné
          </note>
          <note n="e685c117">
            Anita Brodén
          </note>
          <note n="551d005b">
            Gudrun Schyman
          </note>
          <note n="474918a5">
            Jan Ertsborn
          </note>
          <note n="b8d3350e">
            Tuve Skånberg
          </note>
          <note n="2466facf">
            Inger Nordlander
          </note>
          <note n="be2e56b9">
            Gunnar Axén
          </note>
          <note n="07e8d528">
            Ulf Sjösten
          </note>
          <note n="b309e92d">
            Lars-Ivar Ericson
          </note>
          <note n="490e0713">
            Margareta Andersson
          </note>
          <note n="9b948ba0">
            Krister Hammarbergh
          </note>
          <note n="db83a830">
            Carl B Hamilton
          </note>
          <note n="db83a830">
            Carl B Hamilton
          </note>
          <note n="8d674fab">
            Tobias Krantz
          </note>
          <note n="8d674fab">
            Tobias Krantz
          </note>
          <note n="8d674fab">
            Tobias Krantz
          </note>
          <note n="8d674fab">
            Tobias Krantz
          </note>
          <note n="8d674fab">
            Tobias Krantz
          </note>
          <note n="808acfdb">
            Bertil Kjellberg
          </note>
          <note n="21fe5c1b">
            Stalking
          </note>
          <note n="141894b3">
            Ulla Hoffmann
          </note>
          <note n="141894b3">
            Ulla Hoffmann
          </note>
          <note n="47a6598b">
            Svaren redovisas i bilaga som fogats till riksdagens snabbprotokoll
            tisdagen den 14 mars.
          </note>
          <note n="fb551cac">
            23 § Kammaren åtskildes kl. 20.56.
          </note>
          <note n="be194da9">
            Förhandlingarna leddes
          </note>
          <note n="57a72dff">
            /Monica Gustafson
          </note>
        </div>
      </body>
    </text>
  </TEI>
</teiCorpus>
