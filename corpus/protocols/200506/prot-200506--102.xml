<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--102</head>
          <docDate when="2005-04-05">2005-04-05</docDate>
        </div>
      </front>
      <body>
        <div>
          <note n="1a5e8be2">
            ﻿
          </note>
          <note n="f615ad9d">
            Riksdagens protokoll
          </note>
          <note n="4631d87e">
            2005/06:102
          </note>
          <note type="date" n="209da0ea">
            Onsdagen den 5 april
          </note>
          <note n="1ed271ac">
            Kl. 09:00 - 21:00
          </note>
          <note n="3a7ceac2">
            1 § Justering av protokoll
          </note>
          <note n="45c5ab9f">
            Justerades protokollet för den 30 mars.
          </note>
          <note n="ca941771">
            2 § Val av ny riksrevisor
          </note>
          <note n="6f4c6e76">
            Från konstitutionsutskottet hade följande skrivelse inkommit:
          </note>
          <note n="3cc93640">
            Konstitutionsutskottet har den 30 mars 2006 enhälligt beslutat
            att till ny riksrevisor efter Kjell Larsson från och med den 1
            augusti 2006 föreslå nuvarande generaldirektören Karin Lindell.
          </note>
          <note n="60478d68">
            Göran Lennmarker
          </note>
          <note n="b15f768c">
            Konstitutionsutskottet hade enhälligt föreslagit att riksdagen
            för tiden från den 1 augusti 2006 till dess nytt val genomförts
            under sjunde året därefter skulle välja Karin Lindell till ny
            riksrevisor.
          </note>
          <note n="cf9b2b52">
            Kammaren biföll konstitutionsutskottets förslag och valde därmed
            för tiden 1 augusti 2006 till dess nytt val genomförts under sjunde
            året därefter till
          </note>
          <note n="95b2aa29">
            riksrevisor
          </note>
          <note n="d176d4b8">
            3 § Anmälan om fördröjt svar på interpellation
          </note>
          <note n="c200ac64">
            Till riksdagen hade inkommit följande skrivelse:
          </note>
          <note n="95121d85">
            Interpellation 2005/06:319
          </note>
          <note n="f04e88b8">
            Interpellation 2005/06:319 av Per Landgren (kd)
          </note>
          <note n="872deaa1">
            Interpellationen kommer att besvaras måndagen den 8 maj 2006.
          </note>
          <note n="b4134834">
            Skälet till dröjsmålet är tjänsteresa utomlands.
          </note>
          <note n="3ac8bee3">
            Svarstidpunkten har bestämts i samråd med riksdagen.
          </note>
          <note n="165f0a55">
            Charlotte Abrahamsson
          </note>
          <note n="3742a8ee">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="c0aecb37">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note n="2aeed0eb">
            KOM(2005)592
          </note>
          <note n="1a8af0b7">
            KOM(2006)35
          </note>
          <note n="46d2b160">
            KOM(2006)85, KOM(2006)87, KOM(2006)88
          </note>
          <note n="55b28e14">
            5 § Hänvisning av ärende till utskott
          </note>
          <note n="28b95333">
            Föredrogs och hänvisades
          </note>
          <note n="d7f5952e">
            6 § Förnyad bordläggning
          </note>
          <note n="121cbe79">
            Föredrogs och bordlades åter
          </note>
          <note n="a1ebac9f">
            7 § Vissa aspekter på svensk säkerhetspolitik
          </note>
          <note n="02008242">
            Föredrogs
          </note>
          <note n="498feaad">
            Anf. 1 GUNILLA CARLSSON i Tyresö (m):
          </note>
          <note n="07a28de6">
            Fru talman! I Sverige råder god samstämmighet kring svensk säkerhetspolitik,
            i alla fall så som det kommer till uttryck i det här betänkandet.
            Denna samstämmighet mellan regeringspartiet och den borgerliga
            alliansen manifesteras huvudsakligen, tycker jag, i en god uppslutning
            kring vår säkerhetspolitiska doktrin från år 2002 som klargör
            att vårt lands framtida säkerhet bygger på gemenskap och samarbete
            med andra länder. Jag tror också att den här samstämmigheten har
            sin grund i omvärldsförändringar sedan Berlinmurens fall. Fem
            av sju riksdagspartier drar samma slutsats kring vad både EU och
            Nato har betytt för utvecklingen och säkerheten i vårt närområde
            och för vårt land.
          </note>
          <note n="262acb38">
            Men det handlar också om att Sverige nu är med i EU. EU:s säkerhetsstrategi
            fastställer grundläggande principer för europeisk säkerhetspolitik.
            En bärande del i denna är att länderna förbinder sig att stärka
            förmågan till krishanteringsoperationer. Här ser alliansen med
            oro på de nedskärningar inom svenskt försvar som kan skada vår
            långsiktiga trovärdighet inom säkerhetspolitiken och som en del
            i EU:s ambitioner.
          </note>
          <note n="e852c4cd">
            Det saknas inte utmaningar. Det finns en stor efterfrågan på
            krishanteringsförmåga, både civil och militär, och på fredsbevarande
            insatser från FN, EU och Nato. Det pågår för närvarande 70 väpnade
            konflikter i världen, många av dem i Afrika, präglade av interna
            konflikter, inte konflikter mellan stater. Ursprunget är olika,
            men många gånger handlar det om till exempel kamp om resurser,
            maktmissbruk eller etniska motsättningar. Det som kännetecknar
            dessa konflikter är att det främst är civila som drabbas, inte
            minst kvinnor och barn, som dödas, skändas och lemlästas, och
            de överlevande får leva i omfattande misär och djup fattigdom.
          </note>
          <note n="3e1d01b6">
            Vi från alliansen anser att Sverige måste ta sin del av ansvaret
            för att lindra och förhindra den här typen av konflikter. Det
            viktiga är då regelverket, inom FN, EU och OSSE, som är oerhört
            angeläget, men det är också det förebyggande arbetet där arbete
            för ökad demokratisering och rättsstatsbyggande är en viktig del.
            Det är viktigt att vi får länder som präglas av öppenhet och där
            vi använder verktyg som diplomati men också frihandel för att
            öka sambanden i världen.
          </note>
          <note n="2b6e17f4">
            Men när det brister, när det förebyggande inte har fungerat,
            när det begås övergrepp och våld mot människor, är det viktigt
            att vi har en förmåga att bistå med internationella operationer.
            För Sveriges del är det kanske först och främst en moralisk fråga,
            men det handlar också om fred och säkerhet i vårt närområde och
            nuförtiden också i andra delar av världen. Genom att öka säkerheten
            i världen ökar vi vår egen säkerhet. Vi kan inte lämna gamla och
            bortglömda konflikter åt sitt öde. I en global värld är det oerhört
            viktigt att vi har förmåga att ingripa och agera långt utanför
            vårt eget lands gränser och att vi tillsammans med andra kan bidra
            för att öka säkerheten.
          </note>
          <note n="476d6c90">
            Vi har en långt högre ambitionsnivå än de i dag drygt 700 som
            bidrar i fredsbevarande och internationella operationer från svensk
            sida. Alliansen har som målsättning att det ska vara minst 2 000
            män och kvinnor som har en förmåga att bistå. Det motsvarar de
            förväntningar som finns på Sverige, och det motsvarar den tradition
            vi har haft på området. Men det är också viktigt att vi vet vad
            vi vill göra med dessa insatser.
          </note>
          <note n="6c0a5165">
            Vi har därför krävt att Sverige, i bred enighet helst, skulle
            ta fram en strategi för internationella operationer, så att vi
            hade en mer genomarbetad plan för hur det här ska gå till. Vi
            har sagt att utgångspunkter som bör ingå i en sådan strategi är
          </note>
          <note n="010ffe89">
            Kring en sådan här strategi har vi diskuterat större delen av
            mandatperioden, men det är betecknande att det har funnits en
            slapphänthet i den här frågan. Man har inte velat ta upp den här
            goda tanken från regeringspartiets sida. Därför känns det lite
            ad hoc -mässigt beträffande var Sverige bidrar. Men det jag också
            tror är viktigt med en sådan här strategi är att visa att det
            inte bara handlar om militära uppgifter utan att det civila och
            det militära måste gå hand i hand, precis som man säger: utan
            säkerhet ingen utveckling utan utveckling ingen säkerhet.
          </note>
          <note n="81fe54b0">
            Om våra ambitiösa biståndssatsningar från svensk sida ska kunna
            samverka med säkerhetsbyggande för att kunna nå varaktig stabilitet
            i ett konfliktområde så måste andra grundläggande förutsättningar
            också vara på plats, såsom elektricitet, vatten, poliser och administration,
            för att nämna några exempel. Här är ju Sverige väldigt duktigt.
            Vi har god erfarenhet, och efterfrågan, som jag sade, fru talman,
            på vår delaktighet är omfattande.
          </note>
          <note n="31f7a5d0">
            Jag tänkte också ta upp några andra aspekter. Som jag sade är
            betänkandet präglat av rätt stor enighet. Men det finns några
            punkter där jag tycker att det finns en otydlighet kring socialdemokratins
            ambitioner och prioriteringar och några frågor som vi från alliansen
            vill lyfta, och det vill jag också göra från Moderaternas sida.
            Jag tycker att det är ett gott tillfälle att göra det i dag att
            diskutera inte minst massförstörelsevapen, nedrustning och icke-spridning,
            en klassiker i svensk säkerhetspolitik, och att koppla detta till
            det vi nu ser av internationell systemhotande brottslighet och
            terrorism.
          </note>
          <note n="32a50bde">
            Hoten kring massförstörelsevapen har väl sällan varit så aktuella
            som i dag. De är också mycket svårare att hantera. Det är mer
            svårkontrollerbart. Det är andra aktörer som riskerar att komma
            i besittning av massförstörelsevapen. Det är en oerhört oroande
            utveckling vi kan se.
          </note>
          <note n="ab7926d8">
            Vad har vi för motmedel? Ett av de viktigaste tror jag är att
            bidra till demokratisering, att fler länder präglas av öppenhet
            och att vi kan lita på varandra i det internationella systemet.
            Tyvärr finns det alldeles för lite maktmedel att ta till. Jag
            tycker mig se detta i fallet Iran, som är brännande. Det är oerhört
            viktigt att det internationella samfundet nu kan agera gemensamt
            i denna fråga och inte är undfallande. Det är oerhört viktigt
            att hålla ihop kring detta. Det handlar dels om säkerhetsläget
            i en redan mycket ansträngd region där den iranska regimen tydligt
            uttalar hot mot staten Israels existens, vilket är fullkomligt
            oacceptabelt, dels om den bredare aspekten att vi måste se till
            att färre länder förfogar över kärnvapenteknologi, inte fler.
            Därför är frågan om Iran så oerhört viktig.
          </note>
          <note n="cc855d33">
            Vi moderater har inför denna motionsbehandling motionerat om
            att man inom FN borde hitta system för att ännu mer kunna ha sanktioner
            mot dem som bryter mot befintliga avtal och hitta fler verktyg
            för att i tid kunna agera. Jag tror att det finns anledning för
            utskottet att återkomma till detta, för det har varit en inte
            alltför omfattande hantering av detta motionsyrkande.
          </note>
          <note n="6ca22a15">
            Det leder mig också in på FN-reformer, där vi kan se att väldigt
            mycket återstår. Det finns goda förhoppningar kring 60-årsfirande
            Förenta nationerna, men vi måste fråga oss: Hur ser det ut med
            den fredsbyggande kommission som nu är på plats? Hur kommer den
            att fungera? Kommer det att levereras in kapacitet så att den
            kan leva upp till sina fina ambitioner? Hur kommer rådet för mänskliga
            rättigheter att se ut i verkligheten? Kvardröjande svåra frågor
            som nu måste få sin lösning är bland annat hur man ska definiera
            terrorism och hur man ska kunna göra reformer av beslutsfattandet,
            inte minst i säkerhetsrådet.
          </note>
          <note n="5baf5e86">
            Men vi kommer också tillbaka till frågan: Hur kan vi få en bättre
            efterlevnad av exempelvis NPT? Hur kan vi medverka till icke-spridning?
            Ett sätt är att Sverige också agerar, att vi har en ökad närvaro
            i olika forum där detta spelar roll. Det finns ett amerikanskt
            initiativ som heter Proliferation Security Initiative som syftar
            till att ha god kontroll och bättre översikt över eventuella transporter
            av massförstörelsevapen. Här är det bara tragiskt att konstatera
            att Sverige inte tillhör den inre kärna av länder som vill medverka
            till icke-spridning. Det tycker jag är synd. Sverige har en väldigt
            fin tradition på detta område men lyckas nuförtiden inte hålla
            uppe de här frågorna.
          </note>
          <note n="fe1c65b7">
            Detsamma gäller Natomissionen Active Endeavour i Medelhavet,
            som väldigt mycket har till syfte att kunna borda fartyg vid tecken
            på terroristaktiviteter men också för att hitta massförstörelsevapen.
            Också här står Sverige vid sidan av. Jag tycker att det är ett
            trendbrott mot den aktiva utrikespolitik som man tidigare har
            sagt sig ha från Socialdemokraternas sida. Vi står vid sidan av.
            Vi använder alla de fina orden, men när det finns arrangemang
            som vi kan delta i är vi inte med. Då tycker jag också att vi
            tappar en del av trovärdigheten.
          </note>
          <note n="2e0c35c5">
            Det skulle osökt kunna leda mig in på Natofrågan. Få andra bokstavskombinationer
            väcker väl så mycket känslor. Problemet är att vi inte diskuterar
            innehållet i och utvecklingen av organisationen utan bara sätter
            upp olika stridslinjer, här i kammaren och i Sverige, kring en
            väldigt viktig organisation som Sverige är en stor del av. Vi
            är ett partnerland i Nato, vi deltar i väldigt många av Natos
            operationer, vår materiel har Natostandard och vi är väldigt mycket
            engagerade i Natos utveckling.
          </note>
          <note n="2bc546ec">
            Det är bara att konstatera: Nato är den militära säkerhetsryggraden
            i Europa. Men det är också en organisation som förändras, där
            insatserna nu är väldigt mycket mer out of area. Alliansen välkomnar
            denna utveckling och ser också att det är bra att vi får ett närmare
            samarbete mellan Nato och EU. Men jag skulle också vilja se att
            Sverige som ett partnerland till Nato vore mer delaktigt i den
            här processen.
          </note>
          <note n="e44c462d">
            Här återkommer jag till att vi inte riktigt vet hur socialdemokratin
            och regeringen hanterar en del frågor. I höst är det ett stort
            toppmöte i Natos regi i Riga. Då kommer man bland annat att diskutera
            något som heter Global Partnership . Det är ett initiativ från
            Natos sida som syftar till att vara än mer multilateralt och knyta
            ihop olika samarbeten, dels för att visa att man kan ha olika
            sätt att vara med i Nato, dels för att hylla till exempel en del
            partnerländer. Sverige är ju ett aktivt partnerland och medverkar
            inte minst i Afghanistan i en stor multiinsats tillsammans med
            andra för att underlätta övergången till demokrati och rättsstat
            i det landet. Vi är med och återuppbygger, gagnar säkerheten och
            samverkar nära med bland annat Svenska Afghanistankommittén.
          </note>
          <note n="93afcce8">
            Hur ser då dessa arrangemang inom Nato ut framöver? Vilka relationer
            ska partnerskapsländer ha till varandra? Är det bra eller dåligt
            om Sverige samverkar mer med exempelvis Australien? Dessa saker
            tycker jag att vi borde diskutera mycket mer.
          </note>
          <note n="e436c4ee">
            Jag tror att det som behövs för att vi ska komma bort från bokstavsångesten
            kring n-a-t-o är just en uppriktighet kring säkerhetspolitiken.
            Det har alliansen efterlyst. Vilka är prioriteringarna? Hur är
            inriktningen? Om vi har en dålig förankring av den svenska säkerhetspolitiken
            kommer vi nämligen inte att få den acceptans bland medborgarna
            som jag tror är nödvändig för att göra alla de insatser som vi
            faktiskt gör. Jag tror att det är avgörande för en effektiv och
            väl fungerande säkerhetspolitik att den blir mer uppriktig och
            bättre förankrad.
          </note>
          <note n="122d586e">
            Jag tänkte ta tillfället i akt att nämna några saker till, även
            om jag vet att jag kanske har anmält något för lite talartid.
            Det handlar om att utrikespolitiken måste ha förmåga till god
            analys men också kapacitet och kraft att engagera sig. Den måste
            ha kraft att sätta makt bakom det engagemang man säger sig uppvisa
            men också förmåga att agera om det blir kris.
          </note>
          <note n="cb20f1cb">
            I alliansens slutdokument säger vi att det måste finnas en kapacitet
            att tänka nytt och blicka framåt för att aktivt bidra till att
            lösa internationella problem. Detta skulle jag vilja ställa i
            bjärt kontrast till hur jag nu uppfattar att den socialdemokratiska
            regeringen hanterar frågan om energisäkerhet.
          </note>
          <note n="a13cdb27">
            Ointresset har varit stort kring att lyfta upp detta som en internationell
            säkerhetspolitisk fråga och en fråga som vi på EU-nivå kanske
            borde fundera mer på. Hela den diskussionen har till min förvåning
            mötts av en väldigt ljum inställning. För mig är det uppenbart
            att det finns mycket grogrunder i kampen om resurser. Snabbväxande
            ekonomier har behov av naturtillgångar och resurser. Det finns
            en tilltagande aggressivitet från vissa länder för att tillgodose
            sina egna intressen och behov, något som redan i dag yttrar sig
            till exempel i Afrika.
          </note>
          <note n="933afe9f">
            Men vi har också fått påminnelse om detta i vårt närområde. Vi
            har sett vad som skedde i Vitryssland och Ukraina. Vi har sett
            att gasledningar och gaspriser är effektiva påtryckningsmedel
            för att påverka länders egna val säkerhetspolitiskt. Det behövs
            inte så mycket fantasi för att inse vad man kan åstadkomma med
            detta. Därmed tycker jag att man borde ha en större öppenhet för
            att diskutera till exempel energisäkerhet som en ny viktig del
            i en aktiv svensk säkerhetspolitik.
          </note>
          <note n="20970cd9">
            Avslutningsvis, fru talman, vill jag komma in på vårt närområde.
            Jag nämnde energisäkerheten. Vi är alla väldigt aktiva och engagerade
            när det gäller Vitryssland som alldeles nyss genomlevde ett odemokratiskt
            presidentval med många hot mot de uppstickare och motståndare
            som fanns till diktatorn Lukasjenko. Vi har också sett ett parlamentsval
            i Ukraina som visade att demokratin och debatten har etablerats
            på ett helt annat sätt än tidigare. Det är dock oerhört viktigt
            att vi stöttar de reformkrafter i Ukraina som vill se ett närmande
            till våra västliga europeiska strukturer. Jag tror att det är
            oerhört viktigt för vår egen säkerhet. Det handlar inte om att
            vi ska blanda oss i Ukrainas egna vägval, men att hålla dörren
            för ett EU-medlemskap öppen är den absolut viktigaste frågan i
            den delen. Vi ska också bejaka Ukrainas strävan efter att bli
            Natomedlem, bejaka utbytet.
          </note>
          <note n="17d8c385">
            Jag vill sluta med några frågor kring vårt närområde: Har vi
            vad gäller svensk säkerhetspolitik och engagemanget för länderna
            i vårt närområde gjort tillräckligt? Har vi bildat allianser och
            drivit på i EU? Har vi använt tillräckligt effektiva verktyg?
            Har vi bidragit till att stärka det civila samhället och utbytet?
            Och om vi har gjort det, hur kommer det sig då att vårt land,
            som vill se ett ökat utbyte mellan människor, i värsta fall medverkar
            till att drastiskt höja viseringsavgifterna för studenter och
            ungdomar som vill resa ut ur till exempel Ukraina eller Vitryssland
            för att komma in på europeisk mark? Varför har Sverige inte gjort
            mer på det området?
          </note>
          <note n="4cf80ba1">
            Den stora frågan, som vi förmodligen får anledning att återkomma
            till också, är om Sverige har gjort tillräckligt tydligt för Ryssland
            hur vi ser på de maktanspråk och den roll som landet spelar i
            vårt närområde.
          </note>
          <note type="speaker" n="93bad573">
            Anf. 2 CECILIA WIGSTRÖM (fp):
          </note>
          <u who="Q4990503" xml:id="i-ef93dcd17ec80e02-0" n="774b142e">
            <seg n="8095b041">
              Fru talman! Vi ska här diskutera vissa aspekter på svensk säkerhetspolitik.
              Vi kan konstatera att Sverige är säkrare än på väldigt länge.
              Sedan muren föll i Europa och kommunismen dog ut har vi fått en
              mycket säkrare världsdel, mycket tack vare att fler av de före
              detta kommunistiska länderna har blivit demokratier, gått med
              i EU och även blivit medlemmar i Nato. Vi har ett säkrare Sverige
              tack vare EU:s och Natos utvidgningar.
            </seg>
            <seg n="1ff3c364">
              Men det finns nya hot. Vi har terrorismen till exempel, den islamistiska
              extremismen som är ett hot mot västerlandet, om än litet. Men
              det finns en risk att det växer sig starkare, och det är något
              som vi också i Sverige måste ta på allvar. Vi vet att två svenska
              soldater omkom tragiskt i Afghanistan i november, antagligen på
              grund av talibaner. Vi har också en påstådd al-Qaida-cell som
              kastat en brandbomb mot en irakisk vallokal i Kista i december.
              Även vi i Sverige måste ta oss an detta växande hot från terrorismen
              och inte tro att vi lever i något skyddat litet hörn i norra Europa.
            </seg>
            <seg n="1b0d11c8">
              Vi har andra nya hot som vi ser i form av fågelinfluensan som
              nu också har drabbat Sverige. Det kom rapporter från kust efter
              kust, Blekinge, Kalmar och så vidare. Fågelinfluensan sprider
              sig. Det är väl inte många experter som tror att fågelinfluensan
              kommer att bli den pandemi som riskerar att döda många människor.
              Men någon gång snart, om 10, 20 eller kanske 30 år kommer vi att
              ha en pandemi.
            </seg>
            <seg n="f1779160">
              Både pandemi och terrorism, liksom alla de nya hot som vi står
              inför, måste vi möta i gemenskap med andra. Vi är för små i Sverige
              för att klara de här hoten själva. En global värld har globala
              problem och kräver globala lösningar. Därför är Sverige väldigt
              aktivt. Vi behöver vara aktiva i EU, FN, OSSE, WHO och så vidare.
              Vi är i alliansen helt klart eniga om att vi från svensk sida
              behöver ha ett aktivt internationellt samarbete.
            </seg>
            <seg n="2bcff7a4">
              Folkpartiet vill ta något steg längre än alliansen. Det gäller
              Natomedlemskapet, där vi klart och tydligt säger att när vi nu
              bejakar samarbetet i så många organisationer, varför inte också
              i Nato? Jag vill yrka bifall till vår reservation nr 4.
            </seg>
            <seg n="c2c872f6">
              Jag vill här ta upp tre argument som gör att vi från Folkpartiets
              sida tycker att det är angeläget att vi går med i Nato.
            </seg>
            <seg n="1123160f">
              Det första argumentet handlar om inflytandet. Vi ska få inflytande
              över beslut som berör oss. Det sägs i den utrikespolitiska deklarationen,
              och därom är vi alla överens, att den transatlantiska länken är
              viktig. Det är något slags kodord, transatlantisk länk. Det handlar
              om att ha en öppen telefonlinje mellan Sverige och USA. Den telefonlinjen
              fungerar ju bäst om vi är medlemmar i Nato. Då behöver vi inte
              bara ringa varandra utan vi kan sitta vid samma sammanträdesbord
              och diskutera och påverka den supermakt vi har i världen i dag.
            </seg>
            <seg n="c08effc6">
              Vi behöver också inflytande därför att vi är så aktiva i Nato.
              Svenska soldater ingår i en Natoinsats i Afghanistan och i Kosovo
              fredsuppdrag, vilket faktiskt är Natos främsta uppgift nuförtiden.
              De besluten behöver vi vara med och påverka också.
            </seg>
            <seg n="544d0274">
              Ett annat argument till att vi behöver gå med i Nato är ju att
              alliansfriheten i praktiken är överspelad. Vi samarbetar oerhört
              tätt med Nato. Vi har sagt att vi inte kommer att vara neutrala
              vid ett angrepp på ett annat EU-land. Vi håller på att omdana
              hela vårt försvar för att vi ska kunna vara med i EU:s snabbinsatsstyrka.
              Det är lite svårt att se att det går ihop med vår alliansfrihet.
            </seg>
            <seg n="df376440">
              Ett tredje argument för Natomedlemskap är förstås att bejaka
              samarbete med andra länder. 26 länder är i dag medlemmar i Nato.
              Om vi tänker på Europas karta, ser kontinenten framför oss, ser
              Sveriges och Norges halvö som kommer ut från det ryska fastlandet
              och tänker på vilka som är Natomedlemmar inser vi att det är de
              flesta länderna runtomkring oss. Det är Norge, vars utrikesutskott
              kommer för att besöka oss i dag. Det är Danmark. Det är Polen
              och alla de tre baltiska länderna. Finland har en utredning som
              har tittat närmare på frågan. De flesta av de länder som vi brukar
              samarbeta med är medlemmar i Nato.
            </seg>
            <seg n="8912e190">
              Det är de tre argumenten: att vi ska få inflytande, att vi ska
              måla om vår flagnande neutralitetsfasad så att den bättre överensstämmer
              med den verklighet vi faktiskt deltar i och att vi ska agera solidariskt
              med våra grannländer. Det är skälen för att gå med i Nato, som
              vi ser det från Folkpartiets sida.
            </seg>
            <seg n="951b5f28">
              Fru talman! Jag vill också säga några ord om en annan reservation
              som vi har gemensamt med allianspartierna. Det gäller behovet
              av en internationell strategi för Sveriges internationella fredsinsatser.
            </seg>
            <seg n="4a7d6dcf">
              För tio år sedan ungefär hade vi 1 500 soldater som kunde vara
              med ute i olika uppdrag och se till att hjälpa länder gå från
              konflikt till fred. Men i dag är det bara ungefär 700, hälften
              så många soldater som vi har ute i fält. Det beror mycket på för
              stora neddragningar inom försvaret men också på att vi inte använder
              de resurser vi har på ett effektivt sätt.
            </seg>
            <seg n="3131ed75">
              Vi har varit i Kongo. Vi har åkt hem från Kongo. Vi har åkt till
              Liberia. Och vi kommer att åka hem från Liberia. Och nu åker vi
              till Kongo igen. Det är en del hattande med vårt utsändande av
              personal, och vi finns i ett tiotal länder.
            </seg>
            <seg n="2f74c9a8">
              Det är väldigt dyrt att etablera och avetablera förband i olika
              länder. Om vi ska kunna hjälpa så många människor som möjligt
              måste vi hushålla och effektivisera mer med våra resurser. Då
              behöver vi en strategi som ser över och prioriterar våra insatser.
              Det handlar om att hjälpa så många som möjligt, så många kvinnor
              som möjligt, så många barn som möjligt och så många män som möjligt.
              Den strategin saknar vi från regeringens sida. Vi har efterfrågat
              den i flera år, och vi får ofta till svar att vi ska ställa upp
              där FN vill att vi ska ställa upp.
            </seg>
            <seg n="7cbe0bf1">
              Problemet är att vi inte bara kan göra som FN säger, därför att
              FN har omättliga behov. De ville att vi skulle vara i Liberia
              samtidigt som vi var i Kongo och gärna i många andra länder också.
              Vi i Sverige måste själva ta ansvar för våra prioriteringar så
              att vår militär används på bästa sätt för att hjälpa så många
              som möjligt och ställa upp för FN, för EU-insatser och för Natoinsatser.
            </seg>
            <seg n="72cc0f35">
              Avslutningsvis, fru talman, vill jag också nämna några ord om
              Vitryssland och Ukraina, som Gunilla Carlsson också gjorde i sin
              avslutning. Vi ser diktaturen stärka sitt grepp i Vitryssland.
              Vi ser Ukraina gå mot en mer demokratisk framtid. Men mycket kan
              hända båda de här två länderna. Spelet är inte avgjort på något
              sätt.
            </seg>
            <seg n="62fae76b">
              Jag sade ju i min inledning att EU:s utvidgning och Natos utvidgning
              har spelat en oerhört stor roll för att vi har fått en säkrare
              kontinent. Självklart får vi en ännu säkrare kontinent om vi i
              framtiden får säkrat att Ukraina blir en demokrati och att Vitryssland
              blir en demokrati, att de blir handelsekonomier och att de respekterar
              de mänskliga rättigheterna. Vi måste jobba på för att stärka de
              demokratiska krafterna, stödja de människor i de länderna som
              vill säkra dessa länders väg mot demokrati och fred.
            </seg>
            <seg n="2bc94ee0">
              Då gäller det att vi jobbar gemensamt från svensk sida för att
              övertyga andra europeiska länder om att vi måste stötta. Här kan
              Sverige inte heller agera självt. Vi måste jobba med andra europeiska
              länder och framför allt hålla EU-dörren öppen. Dörren får inte
              stängas. Europeiska unionen måste fortsatt vara öppen för alla
              länder i Europa som vill delta på samma demokratiska villkor som
              vi andra.
            </seg>
          </u>
          <note type="speaker" n="cfbeefee">
            Anf. 3 HOLGER GUSTAFSSON (kd):
          </note>
          <u who="Q5777750" xml:id="i-ad1a7b3a418f2fec-0" n="88b09b50">
            <seg n="4e221558">
              Fru talman! Jag vill börja med att yrka bifall till reservationerna
              1, 2 och 3.
            </seg>
            <seg n="a1cc82f7">
              Fru talman! I detta betänkande behandlar vi bara några viktiga
              säkerhetspolitiska frågor utan att på något sätt beröra alla viktiga
              säkerhetsfrågor. I ett mer generellt perspektiv är vi över flera
              partigränser överens om att vi i det säkerhetspolitiska arbetet
              vill se Sveriges internationella agerande ske under FN-beslut
              och i samverkan med övriga medlemsländer inom EU. Många EU-länder
              har organiserat sitt säkerhetsarbete inom Nato. Detta arbetssätt
              gäller redan i dag för Sverige. Sverige är militärt alliansfritt,
              men vi bör ta ett långtgående ansvar för fred och säkerhet varhelst
              det behövs i vår del av världen men också på andra kontinenter.
            </seg>
            <seg n="e1dc12a4">
              Fru talman! Kampen mot den internationella terrorismen följer
              samma samarbetsformer men med den skillnaden att det saknas en
              tydligt definierad problemkälla eller aktör på andra sidan. Den
              kampen handlar huvudsakligen om civilt polissamarbete över nationsgränserna
              för att upptäcka och för att stoppa terrorhandlingar. Ytterligare
              ett samarbete är EU:s solidaritetsklausul till stöd för större
              naturkatastrofer med mera. Det är mycket samarbete.
            </seg>
            <seg n="576a1774">
              Fru talman! Vi kristdemokrater anser att begreppet säkerhet måste
              vidgas till att också omfatta epidemier av olika slag, inte minst
              hiv/aids. Vi tar upp detta i en särskild reservation, nr 2.
            </seg>
            <seg n="d242bb73">
              I fattiga länder skapar dessa epidemier omfattande instabilitet
              ekonomiskt och därmed också försörjningsmässigt. Bristen på resurser
              leder till konflikter, och alltfler länder klarar varken den inre
              säkerheten eller att delta i omvärldens arbete för fred och stabilitet.
            </seg>
            <seg n="ff9c79cc">
              Fru talman! Folkpartiet konstaterar i sin reservation, precis
              som vi övriga i Allians för Sverige, att svensk säkerhet byggs
              bäst i gemenskap med vår omvärld. Sedan drar man, tycker jag,
              alltför snabbt slutsatsen att Sverige ska ansluta sig till Nato.
              Man anser att ett motiv är att markera samhörigheten med USA via
              den transatlantiska länken i Nato.
            </seg>
            <seg n="abe43521">
              Att bygga säkerhetspolitiken i gemenskap med EU och Nato är vad
              vi har gjort under många år och därmed också vidareutvecklat detta
              samarbete. Jag har inget emot att markera samhörigheten med Nato
              och med det amerikanska folket, men jag kan också se situationer
              där Sverige skulle kunna spela en fredsroll just därför att Sverige
              är militärt alliansfritt som nation. Det skulle faktiskt underlätta
              samarbetet om Folkpartiet inte satsar alla sina politiska kort
              på enbart tydlighet utan också sparar några till en mer utvecklad
              smarthet i sammanhanget.
            </seg>
            <seg n="7846ff6b">
              Fru talman! Jag måste också få kommentera det verkliga klavertrampet
              i de föreliggande reservationerna från Vänsterpartiet och Miljöpartiet.
              Först radar man upp allt man inte vill göra tillsammans med EU,
              men då vi ska bekämpa det internationella hotet från massförstörelsevapen
              begär man att regeringen i EU skall verka för nedrustning. Ni
              behöver EU, men ni vill inte ha EU. Det är en mycket märklig politik.
              Är det inte hög tid att Vänsterpartiet och Miljöpartiet inser
              och också erkänner Sveriges behov av EU för att åstadkomma en
              starkare påverkan på omvärlden för fred och säkerhet?
            </seg>
          </u>
          <note type="speaker" n="e2743d83">
            Anf. 4 KENNETH KVIST (v):
          </note>
          <u who="unknown" xml:id="i-6c4d22b25b55d8b3-0" n="214449d8">
            <seg n="b5a7becf">
              Fru talman! Holger Gustafsson avslutade sitt anförande med att
              det är hög tid för Vänsterpartiet att tänka om i EU-frågan. Jag
              har motionerat till Vänsterpartiets kongress om just precis detta.
              Motionen blev tyvärr avslagen. Jag kommer att under nästa debatt
              på kammarens dagordning där KU ska diskutera EU-frågor närmare
              motivera varför jag har denna syn i EU-frågan.
            </seg>
            <seg n="41543d6c">
              Det är inte alldeles ologiskt såsom partiet gör. Samtidigt som
              partiet vill utträda ur EU ser man också att när vi är med i EU
              förs Sveriges utrikespolitik till stora delar inom unionen, och
              då är det inom unionen man ställer krav för ett gemensamt agerande.
              Jag vill ändå säga det, trots att jag personligen har en annan
              uppfattning än partiets majoritet i den frågan.
            </seg>
            <seg n="9df0bc33">
              Fru talman! Det finns mycket i det här betänkandet som det råder
              betydande enighet om. Det känns angeläget att slå fast. Det ligger
              i oppositionens roll att markera och få fram kritik och skiljelinjer.
            </seg>
            <seg n="3b32dfce">
              Att Sverige för en säkerhetspolitik som syftar till att bevara
              freden, bidra till stabilitet och säkerhet i vårt närområde och
              stärka internationell säkerhet är mycket bra utgångspunkter, likaså
              att Sverige är militärt alliansfritt. Jag skulle vilja betona
              en nyans i frågan om alliansfriheten, nämligen att den inte bara,
              som utskottet säger, har tjänat oss väl utan att den nog kan vara
              till nytta i det fredsskapande och medlande arbete som EU vill
              bedriva. Ett Europa med olika säkerhetspolitiska lösningar gentemot
              Nato är en för kontinenten nyttig tvåstämmighet. Det är som i
              musik ibland som i politik, nämligen att tvåstämmighet inte behöver
              vara dissonans utan också kan vara konsonans. Allianens reservationsskrivning,
              framför allt Folkpartiets reservation som ensidigt hyllar närmandet
              mellan EU och Nato, bortser från detta positiva värde. Det är
              glädjande att Holger Gustafsson ändå i sitt anförande betonar
              just det positiva värdet av vår alliansfrihet.
            </seg>
            <seg n="81bacedf">
              Förutsättningarna för säkerhetspolitiken har förändrats. Det
              kalla kriget har upphört. Hotbilden i vår del av världen tycks
              för närvarande inte gälla mellanstatliga konflikter. Hoten i världen
              tycks totalt sett egentligen ha avtagit. Sanningen är faktiskt
              att till skillnad från ett tjugotal år tillbaka är det färre konflikter
              i världen och färre människor inbegripna i krigshandlingar mellan
              stater. Fortfarande finns motsättningar och oroshärdar som kräver
              all uppmärksamhet och alla insatser för att åstadkomma fred, men
              detta tycks vara fallet.
            </seg>
            <seg n="a3e17944">
              Vi lever i en tryggare värld. Det gör att omstruktureringen av
              det svenska försvaret förefaller logiskt och korrekt handlat.
              Det finns ett fortsatt värde ändå i vår alliansfria hållning för
              att lösa de konflikthärdar som finns.
            </seg>
            <seg n="c440592d">
              Det är också bra att vi i svensk säkerhetspolitik betonar jag
              tror utskottet är helt enigt i detta mänskliga rättigheter och
              insatser för global ekonomisk utjämning. Dit hör uppmärksamheten
              av den utsatta situationen för kvinnor och barn i konfliktområden
              och konfliktzoner. Det är verkligen angeläget att kvinnor finns
              med och ges en viktig roll i arbetet för fred och säkerhet i konfliktområdena.
              Inte minst kan det ha betydelse för kvinnor som utsätts för olika
              övergrepp, och det är bra att detta understryks i betänkandet.
              Det är också bra att utskottet uttalar att demokrati, god samhällsstyrning
              och jämställdhet mellan kvinnor och män är delar av säkerhetspolitisk
              hållning.
            </seg>
            <seg n="f06fd78a">
              Däremot är det väl mindre bra, fru talman, att utskottet utan
              att prestera ett enda argument avstyrker Vänsterpartiets motion
              U311 från i år. Vi påpekar där att det är väl dokumenterat att
              Israel utvecklat och innehar kärnvapen och att staten vägrar att
              underteckna icke-spridningsavtalet. Israel är regionens enda kärnvapenmakt,
              och med sin ockupationspolitik över palestinska områden bär de
              en tung del av ansvaret för instabiliteten i denna region och
              försvårar nog också för sin egen säkerhet.
            </seg>
            <seg n="9fe7ffb8">
              Vi menar att riksdagen bör göra en meningsyttring till regeringen
              om att Israel bör uppmanas att avveckla sina kärnvapen och därefter
              underteckna icke-spridningsavtalet. Jag yrkar därför bifall till
              reservation nr 5.
            </seg>
            <seg n="2b48f52b">
              När det gäller avtalet om begränsning och nedrustning av kärnvapen,
              som ratificerats av alla stater utom Indien, Israel, Nordkorea
              och Pakistan, ingår i detta att länderna ska avrapportera sin
              utveckling vart femte år. Tyvärr har, som påpekats i Miljöpartiets
              motion U386, i princip inga nedrustningsansträngningar gjorts
              sedan man sist avstämde avtalet.
            </seg>
            <seg n="58bf1e96">
              För fem år sedan hade de officiella kärnvapenmakterna åtagit
              sig att inom ramen för NPT förstöra vapen, men de har inget gjort
              för att leva upp till sitt åtagande. Sverige borde inom EU:s ram
              agera för att kärnvapenmakterna, även de som är medlemmar i EU,
              följer sina åtaganden enligt avtalet. Det borde givetvis ges regeringen
              till känna och att verka för det inom ramen för EU. Utskottsmajoriteten
              delar dessvärre inte denna uppfattning, men vi står bakom reservationen.
            </seg>
            <seg n="42ab60a5">
              Vi har också en helt gemensam syn med Miljöpartiet vad gäller
              förbud mot klusterbomber och ett totalt moratorium för användande
              av vapen med utarmat uran. Vi står alltså fortsättningsvis helt
              bakom innehållet i reservationerna 7 och 8.
            </seg>
            <seg n="2f216db1">
              Fru talman! Med det här anförda ber jag att få yrka bifall till
              reservation nr 5.
            </seg>
          </u>
          <note type="speaker" n="7acb09fa">
            Anf. 5 AGNE HANSSON (c):
          </note>
          <u who="Q4692974" xml:id="i-03f274a86ca7da65-0" n="d25bf011">
            <seg n="6b4e1abc">
              Fru talman! Det har hänt mycket i världen och Europa de senaste
              1015 åren som har påverkat svensk säkerhetspolitik. För drygt
              15 år sedan föll muren. Människorna i Öst- och Centraleuropa lämnade
              kommunismens förtryck och har successivt blivit demokratier. De
              fick den frihet de kämpat för under lång tid. De fick den frihet
              och den demokrati som vi var vana vid. Det förändrade i ett slag
              också vår situation. Vi kunde öppna dialogen med miljontals människor
              på ett sätt som under lång tid tidigare inte varit möjligt.
            </seg>
            <seg n="a2ceec69">
              Ungefär samtidigt startade Balkankriget, och en etnisk rensning
              vidtog. Det som hände på Balkan, med FN och EU handlingsförlamade
              vid tillfället, rymmer fortfarande diskussioner om vilka lösningar
              som är de bästa. Det som hände på Balkan var ett folkmord. Det
              är viktigt att lösningar nu diskuteras som gör att detta inte
              upprepas på nytt. Det får inte upprepas. Därför är det viktigt
              att länderna på Balkan har ett framtida medlemsperspektiv i EU
              som är nåbart. Det stärker inte enbart vår säkerhetspolitik utan
              främjar säkerhet och demokrati också på Balkan.
            </seg>
            <seg n="2440ad2f">
              Svenskt medlemskap i EU, utvecklingen av en gemensam utrikes-
              och säkerhetspolitik i EU, nya medlemsstater i EU och Nato allt
              detta påverkar vår säkerhetspolitik i positiv riktning. Med ett
              vidgat internationellt samarbete blir världen säkrare. Internationellt
              samarbete som syftar till att lösa konflikter och hot i världen
              mellan länder och folk med hjälp av institutioner, med diplomati,
              förhandlingar och överenskommelser är den bästa vägen för fred
              och säkerhet. Motsatsen är konfliktlösning med våld. Det föder
              mer våld och mindre säkerhet och stärker inte det lilla landet
              eller den svage. Multilateralismen är viktig för svensk säkerhetspolitik.
            </seg>
            <seg n="66ad2801">
              Men när de gamla militära hoten eller invasionshoten försvinner
              tenderar nya att dyka upp: terrorhot, sjukdomar, svält, brist
              på vatten, datasamhällets sårbarhet och mycket annat. Därför behöver
              vi fortsätta vårt säkerhetspolitiska arbete för en tryggare och
              säkrare framtid. Massförstörelsevapen och icke-spridning har nämnts
              av flera här, ett hot som tyvärr snarare har tilltagit än avtagit
              under de senaste åren. En misslyckad översynskonferens för ett
              år sedan och misslyckandena vid FN:s toppmöte i höstas att nå
              framgång med nedrustning på det här området gör att vi måste anstränga
              oss ytterligare.
            </seg>
            <seg n="d5832149">
              Sveriges säkerhetspolitik ska syfta till att bevara fred och
              självständighet för vårt land. Det står också i betänkandet. Den
              ska också bidra till stabilitet och säkerhet i vårt närområde
              och dessutom stärka internationell fred och säkerhet. Det är ett
              vitt begrepp, men det är nödvändigt. Ju aktivare och framgångsrikare
              vi är i det breda perspektivet, desto bättre är det för vår egen
              säkerhet. Även om det säkerhetspolitiska perspektivet förändrats
              behöver vi en säkerhetspolitisk doktrin i botten att leva efter.
              Den säkerhetspolitiska doktrin som vi för närvarande har, som
              citeras i betänkandets inledning alliansfriheten, möjligheten
              till neutralitet i en krigssituation och samverkan med andra länder
              håller fortfarande. Den har Centerpartiets stöd, och den har ett
              brett stöd hos det svenska folket.
            </seg>
            <seg n="76bd98bc">
              Det är i stora stycken en bred samsyn i det betänkande som nu
              diskuteras. Det har framhållits av flera här. Det finns naturligtvis
              ett stort värde i en bred politisk uppslutning bakom huvudlinjerna
              i svensk säkerhetspolitik. Säkerhetspolitiken ska dessutom vara
              brett förankrad hos medborgarna, indikera långsiktighet och stabilitet.
              Jag vill gärna tillägga det. Då kan Sverige agera med trovärdighet
              internationellt. Det ska vara självklart för omvärlden att Sverige
              står för en trygg säkerhetspolitik utan bindningar, står för utveckling
              och för mänskliga rättigheter. Det är utrikesministern och regeringen
              som i första hand ska personifiera detta efter att grunden har
              lagts här i riksdagen genom riksdagsbeslut.
            </seg>
            <seg n="1929fc79">
              Från Centerpartiets sida har vi två motionsförslag som har resulterat
              i avvikande meningar eller reservationer. Det gäller för det första
              det säkerhetspolitiska begreppet. Det vill vi, i likhet med Kristdemokraterna,
              vidga. Vi vill ha in ett miljöperspektiv i det säkerhetspolitiska
              tänkandet, på samma sätt som synen på fattigdom och svält finns
              med. Det finns i dag en rad företeelser som har att göra med miljön
              och hur vi hanterar den som kan påverka vår säkerhet för framtiden.
            </seg>
            <seg n="ea25b17e">
              Totalt i världen konsumerar vi i dag 20 % mer av jordens förnybara
              tillgångar än vad de levande ekosystemen förmår återskapa. 90
              % eller mer av energitillförseln kommer från kol, olja eller gas
              som leder till klimatförändringar och utsläpp.
            </seg>
            <seg n="efa36bd8">
              Brist på rent vatten, krympande skogar och växande öknar är påtagligt.
              Över hela världen pågår konflikter rörande vatten. Den stora omläggningen
              av och dammbygget i floden Yangtsekiang i Kina är ett exempel.
              Turkiets utbyggnad av dammar i vattendrag kopplade till Eufrat
              och Tigris är ett annat. De senaste 50 åren har över 500 konfliktsituationer
              och över 20 fall av regelrätta strider uppstått mellan stater
              på grund av oenighet kopplad till vatten.
            </seg>
            <seg n="0539ccc8">
              Det handlar också om eroderande jordar, stigande temperaturer,
              smältande isar och utfiskade vatten. Alla dessa saker påverkar
              människor och människors framtida liv och trygghet.
            </seg>
            <seg n="fb6174b1">
              Framtida säkerhet kommer att kräva helt nytt fokus på internationellt
              samarbete där miljöfrågorna får en betydligt mer framträdande
              roll. Kampen om jordens resurser blir mer och mer påtaglig. Det
              riskerar att hota säkerheten. Vi bör ha med det i vårt säkerhetspolitiska
              tänkande. Samarbete för miljön måste på samma sätt bli ett verksamt
              medel i vår säkerhetspolitiska strategi. Vi har utvecklat det
              ytterligare i vår gemensamma fyrpartireservation nr 1 som jag
              ber att få yrka bifall till.
            </seg>
            <seg n="220aeeda">
              Fru talman! För att vår säkerhetspolitik ska bli trovärdig behöver
              vi en kapacitet inom försvaret som kan backa upp vår säkerhetsstrategi.
              Det krävs också internationella fredsinsatser för att behålla
              och utveckla fred. I reservation nr 3 tar vi tillsammans med de
              övriga allianspartierna upp kravet på en strategi för internationella
              operationer och att vi behöver öka numerären svenskar i internationella
              operationer. Jag ansluter mig självklart till den uppfattningen
              men nöjer mig, för tids vinnande, med att yrka bifall till reservation
              nr 1.
            </seg>
          </u>
          <note type="speaker" n="23beff07">
            Anf. 6 LOTTA HEDSTRÖM (mp):
          </note>
          <u who="Q517960" xml:id="i-ee0fd4f3e48b2e1b-0" n="b14c017f">
            <seg n="0299824f">
              Fru talman! Miljöpartiet har tillsammans med Vänsterpartiet fyra
              viktiga reservationer. Eftersom jag vet att ni andra inte delar
              våra tankar på att stoppa klusterbomber eller utbränt uran kommer
              jag nu bara att yrka bifall till min reservation nr 6. Den handlar
              om att EU i fortsättningen inte ska tillåta andra unionsmedlemmar
              att bryta mot NPT och att översynen av kärnvapennedrustningen
              ska ske oftare än blott vart femte år. Det har nämligen kommit
              därhän att den allmänna opinionen hinner somna mellan varven och
              rustarna tar över.
            </seg>
            <seg n="b4437103">
              Jag tycker inte att hoten har blivit mindre här i världen. Det
              som sker är de facto en upprustning av kärnvapen. Kina moderniserar.
              USA har många baser på europeisk botten. England skaffar nya stridsspetsar
              med EU:s goda minne.
            </seg>
            <seg n="3730e7bd">
              En gång i tiden var Europa som kärnvapenfri zon ett allomfattat
              krav som många medborgare kände delaktighet i. I dag har vi endast
              ett blygt s-yrkande om det. Det följs inte upp i vare sig utskottstexten
              eller någon reservation. Om det hade gjorts hade Miljöpartiet
              självklart biträtt det.
            </seg>
            <seg n="8f90c83c">
              Sten Tolgfors, Moderaterna, vill till och med att vi tittar efter
              en anslutning till något lämpligt missilförsvar. Världen går föga
              framåt just nu.
            </seg>
            <seg n="166587b6">
              EU-studieinstitutet Sieps gör i en av sina många rapporter nr
              2 i år en historisk tillbakablick över hur EU:s militära kapacitet
              stegvis har vuxit fram sedan 1999. För mig personligen är det
              lätt att verifiera. Det sammanfaller precis med den tid som jag
              själv har varit verksam i rikspolitiken.
            </seg>
            <seg n="5e44fa22">
              Nu är det alldeles korrekt att rekapitulera alla de små stegens
              tyranni som gör EU till en alltmer genuin militär stormakt, precis
              den beskrivning som Miljöpartiet har gjort sedan 1999 men som
              frenetiskt förnekats av i stort sett alla andra politiska partier.
            </seg>
            <seg n="a6767eb1">
              Fritt översatt från rapporten står det så här: I enlighet med
              detta sätt att tänka är den gemensamma försvars- och säkerhetspolitiken
              och snabbinsatsstyrkorna de logiska första stegen i utvecklandet
              av en fullfjädrad EU-armé.
            </seg>
            <seg n="70c455c4">
              Det resonemanget utvecklas och modifieras sedan.
            </seg>
            <seg n="e3b015ea">
              Miljöpartiets position i dag i den här utvecklingen är värd att
              förklaras. Jag ska läsa ur vårt särskilda yttrande i betänkandet.
              Miljöpartiets beslut hösten 2004 att medverka till regeringens
              försvarsproposition när vi började skära ned 43 miljarder med
              blygsamma 3 var en kompromiss för att å ena sidan påbörja en neddragning
              av det traditionella militära invasionsförsvaret till förmån för
              internationellt verksamma snabbinsatsstyrkor som skall kunna agera
              i FN:s tjänst. Det som å andra sidan inte var Miljöpartiets genuina
              politik är att dessa trupper ingår i EU:s insatsstyrkor. Men eftersom
              de borgerliga partierna stöder sådan medverkan skulle Miljöpartiet
              ändå inte ha kunnat förhindra ett riksdagsbeslut till förmån för
              svenskt styrkebidrag till sådana insatsstyrkor. En annan bidragande
              orsak är att styrkan byggs upp i samarbete med bl.a. Norge, som
              inte är EU-medlem, och Finland, som är uttalat neutralt.
            </seg>
            <seg n="02c50679">
              I det förslag till EU-konstitution som, som tur är, vilar på
              hyllan för närvarande föreslås att det ska finnas starka solidaritetsförklaringar
              mellan EU:s medlemsländer, till och med starkare än Natos berömda
              artikel 5, enligt EU:s högste militära befälhavare.
            </seg>
            <seg n="bcb6770d">
              Denna solidaritet tillsammans med upprustning, inte minst genom
              skapandet av EDA försvarsbyrån som ska ta fram nya vapen till
              EU och en allt intimare Natokompatibilitet, banar gradvis vägen
              för ett svenskt Natointräde. Min bedömning är att det bara är
              en tidsfråga innan även Socialdemokraterna släpper masken och
              ansluter sig till det öppna Natoförespråkande som Folkpartiet
              fått med sig Moderaterna och kanske snart hela alliansen i.
            </seg>
            <seg n="9dad3c99">
              Ändå släpper man inte den retoriska besvärjelsen att medlemskap
              i EU, PFF och Euroatlantiska partnerskapsrådet inte hotar vår
              alliansfrihet. Hur länge ska vi vänta på en Siepsrapport som lugnt
              konstaterar till exempel att åren 20032007 präglades av ett målmedvetet
              uppbyggande av faktiska kapaciteter och en mental förberedelse
              för inte bara associativ utan också institutionell samverkan med
              Nato och en tydlig integrering av EU:s strukturer i ett utvidgat
              Nato?
            </seg>
            <seg n="40b9b187">
              I dag hör vi på radio den nygamla nyheten att USA flyger över
              Europa med militära fångar utan att det är officiellt erkänt och
              utan att Sverige har protesterat. Våra militära flygledningar,
              och därmed regeringen, vet självklart om detta. Allt annat är
              uteslutet. Kan det finnas några samband mellan detta och Natokramandet?
            </seg>
            <seg n="50e89b79">
              Avslutningsvis, och återigen, vill jag säga att säkerhet inte
              växer ur stridsvagnar, inte ur Excalibur, JAS, battle groups ,
              tanks, kärnvapen eller kalasjnikov; den krymper. Ökad stabilitet
              runt Östersjön gynnas inte i första hand av Natomedlemskapet utan
              av gemensamma intressen, handel, kulturella, civila, vänskapliga
              och turistiska utbyten och demokratiuppbyggnad. Säkerhet är verkligen
              mycket mer, snarast allt annat, än vapen och rustning. Det är
              frihet från svält, vattenbrist, miljöhot, kärnkraftshaverier,
              internationell brottslighet, människohandel, epidemier, terrorism,
              energimissbruk och tyranni.
            </seg>
            <seg n="aa5292ef">
              Miljöpartiet säger: Folkomrösta om alla nya försök till konstitutionsskrivningar
              för EU! Behåll en verklig alliansfrihet! Stärk FN! Gör Europa
              till en kärnvapenfri zon! Stärk och förtäta NPT-processen! Stoppa
              kinesisk, iransk, amerikansk och brittisk kärnvapenupprustning!
              Stoppa ett israeliskt smyginnehav! Skriv en global vattenkonvention
              och en arms trade treaty mot spridningen av små och lätta vapen!
            </seg>
            <seg n="767fa089">
              Det kan skapa en säkrare värld.
            </seg>
          </u>
          <note type="speaker" n="9a019f4f">
            Anf. 7 HOLGER GUSTAFSSON (kd) replik:
          </note>
          <u who="Q5777750" xml:id="i-ad1a7b3a418f2fec-1" n="88b09b50">
            <seg n="a571a7d8">
              Fru talman! För några år sedan hade vi besök av FN:s generalsekreterare
              Kofi Annan i Sverige. Jag deltog i en lunch på UD och råkade sitta
              mitt emot honom. Jag ställde frågan: Hur ser generalsekreteraren
              på EU:s roll för världens säkerhetspolitik? Han blev tyst en stund
              och funderade, ungefär som han brukar göra. Sedan kom svaret.
            </seg>
            <seg n="1b245ee6">
              Han sade så här: Vi skulle behöva flera sådana organisationer
              runt om i världen som kan ta ansvar för sin egen säkerhet och
              också bidra till andras. FN kan aldrig spela den rollen.
            </seg>
            <seg n="07fb0e45">
              Hur ser Lotta Hedström på detta?
            </seg>
          </u>
          <note type="speaker" n="8a0237c4">
            Anf. 8 LOTTA HEDSTRÖM (mp) replik:
          </note>
          <u who="Q517960" xml:id="i-ee0fd4f3e48b2e1b-1" n="b14c017f">
            <seg n="1ea41143">
              Fru talman! Tack för att du vill debattera så att vi får lite
              fart på dagens övningar. Och tack för en väldigt bra fråga. Det
              är en mycket viktig och intressant fråga. Ja, det tål att funderas
              på. Detta är ett problem.
            </seg>
            <seg n="e792c6ff">
              Jag och mitt parti menar att FN behöver styrkebidrag. Tyvärr
              är världen inte så god att det inte behövs en militär kraft för
              att stävja övervåld. Frågan är hur detta ska organiseras.
            </seg>
            <seg n="7239e922">
              Det som sker i dag är att FN anropar de grupperingar, konstellationer
              och styrkor som de facto finns. Vad ska man annars göra? Man har
              inget annat val än att fråga EU, Nato och enskilda länder. Det
              som vi i Miljöpartiet önskar se är en ordning där den totala satsningen
              sker mer på civilt och förebyggande arbete, där de faktiska militära
              styrkebidragen och uppbyggnaderna inte är så stora och där fokuseringen
              och upprustningen inte är så enorm.
            </seg>
            <seg n="4312579c">
              Vi behöver från svensk sida vara med och bidra. Därför har vi,
              som jag försökte förklara i mitt anförande, också bejakat den
              delen av svensk omställning av försvaret som tar sikte på att
              kunna hjälpa till internationellt. Jag tycker att de styrkebidrag
              som Sverige har gjort har varit behövliga, med ett växande frågetecken
              för Afghanistan. Men i stort sett gör svensk militär rätt saker
              på rätt ställen. Vi vill kunna vara med och fortsätta bidra till
              det. Om detta sedan ska ske under en Natohatt ställer vi oss väldigt
              frågande inför. Om det ska ske med ett gemensamt och sammanhållet
              EU-försvar tar vi avstånd från det.
            </seg>
          </u>
          <note type="speaker" n="28a66823">
            Anf. 9 HOLGER GUSTAFSSON (kd) replik:
          </note>
          <u who="Q5777750" xml:id="i-ad1a7b3a418f2fec-2" n="88b09b50">
            <seg n="447ec44e">
              Fru talman! När det gäller civila insatser och förebyggande arbete
              är vi helt överens. Men frågan gällde EU:s roll. Och i betänkandet
              finns en lång rad uppräkningar där Miljöpartiet beskriver varför
              man inte så att säga vill använda EU och bidra till ett starkare
              EU i detta sammanhang.
            </seg>
            <seg n="aee11905">
              Vi kan också konstatera att det är i Afrika som de kanske största
              bekymren finns just nu säkerhetspolitiskt. Där försöker Afrikanska
              unionen, som är en begynnande verksamhet, att bemästra situationen.
              Men vem får betala? EU är den stora finansiären i sammanhanget.
            </seg>
            <seg n="b082367b">
              Min fråga till Lotta Hedström är: Är det inte lite tokigt att
              inför svenska folket, bara för att stryka EU-motståndarna medhårs,
              inte vara med och bidra till en upplysningspolitik som världen
              behöver i dag, nämligen att EU har en viktig roll och spelar en
              viktig roll? Jag säger inte Nato, utan EU spelar en viktig roll
              säkerhetspolitiskt, civilt och militärt när det behövs. Skulle
              det inte vara rimligt om Miljöpartiet också bidrog till detta?
            </seg>
          </u>
          <note type="speaker" n="963c60b3">
            Anf. 10 LOTTA HEDSTRÖM (mp) replik:
          </note>
          <u who="Q517960" xml:id="i-ee0fd4f3e48b2e1b-2" n="b14c017f">
            <seg n="ef67d192">
              Fru talman! Det som behövs är en närsynt granskning av hela EU-paketets
              alla beståndsdelar. Vi har accepterat och medverkat till uppbyggnaden
              av Battle Group, 1 av 13, därför att den sker i en kontext med
              andra krafter. Jag nämnde Finland, Norge och Estland. Den är acceptabel.
              Den komponenten är helt okej. Det är också okej för EU att hjälpa
              till och stärka AU. Det skulle till och med vara en prioriterad
              uppgift att få andra organisationer att fungera för att bättre
              kunna verka i sin egen kontext.
            </seg>
            <seg n="c6415686">
              Men om du tittar på den europeiska försvarsbyrån, EDA, vad fyller
              den för funktion? Det är ju en upprustningsorganisation. Den vill
              jag inte ha med i detta paket. Jag är inte heller intresserad
              av en gemensam och sammanhållen försvars- och säkerhetspolitik
              som kommer att tvinga oss till ställningstaganden och kanske truppsändningar
              till Irak eller ställen där vi över huvud taget inte vill sätta
              vår fot. Jag vill inte vara med om en stärkt solidaritetsklausul.
              Du måste titta på varje enskild komponent och inte säga att allt
              som EU gör är bra. Vi måste titta på bit för bit.
            </seg>
            <seg n="8a4e2631">
              Då är min slutsats: Ja till en internationell försvarsstyrka
              som den ser ut nu, nej till fortsatt rustning, nej till Natokompatibilitet
              fortsättningsvis i ledningsstrukturer och i materiel, och nej
              till en gemensam försvars- och säkerhetspolitik.
            </seg>
          </u>
          <note type="speaker" n="606e72f1">
            Anf. 11 CECILIA WIGSTRÖM (fp) replik:
          </note>
          <u who="Q4990503" xml:id="i-ef93dcd17ec80e02-1" n="774b142e">
            <seg n="3d7d57ea">
              Fru talman! Jag hade egentligen inte tänkt begära replik på Lotta
              Hedström eftersom jag tycker att hennes beskrivning av svensk
              säkerhetspolitik och hur tätt vi numera samarbetar med Natoländer
              är korrekt. Och vi från Folkpartiet håller med Miljöpartiet om
              att vi inte har en uppriktig säkerhetspolitik. Vi har tyvärr en
              regering som inte gärna vill tala klarspråk om hur nära vi samarbetar
              med Nato. Och jag tycker att Miljöpartiets frågeställning är riktig:
              Är vi verkligen alliansfria? Kan vi verkligen vara neutrala i
              framtiden? Där behöver vi en mer tydlig uppriktighet, en ärlighet
              och en öppen diskussion. Jag vill också säga att skillnaden mellan
              Miljöpartiet och Folkpartiet förstås är att det som du tycker
              är jättehemskt tycker vi är positivt. Vi tycker att det är positivt
              att Sverige som ett litet land i en globaliserad värld har gått
              med i EU och samarbetar med de övriga EU-länderna. Och vi tycker
              att det är positivt med internationellt samarbete och vill gärna
              se att Sverige också går med i den organisation där de flesta
              EU-länderna är med, nämligen Nato. Så det är skillnaden.
            </seg>
            <seg n="4b3c806a">
              Men det som gjorde att jag reagerade var när du sade: Finns det
              möjligtvis någon koppling mellan CIA-flygen och Natokramandet?
              Jag vill bestämt säga att det inte finns någon koppling över huvud
              taget mellan dessa CIA-flyg och att krama Nato. Jag är Natoanhängare,
              men jag vill definitivt ta avstånd från dessa CIA-flyg. Vi måste
              värna de mänskliga rättigheterna och se till att de efterlevs
              av alla stater. Folkpartiets Cecilia Malmström deltar i Europaparlamentets
              granskning av dessa CIA-flyg. Och det finns definitivt ingen koppling
              mellan CIA-flyg och Natomedlemskap. Det vill jag bara betona.
            </seg>
          </u>
          <note type="speaker" n="57df0050">
            Anf. 12 LOTTA HEDSTRÖM (mp) replik:
          </note>
          <u who="Q517960" xml:id="i-ee0fd4f3e48b2e1b-3" n="b14c017f">
            <seg n="d653b76f">
              Fru talman! Tack, Cecilia, det var väldigt skönt att höra det.
              Då ska jag notera det.
            </seg>
            <seg n="51bce462">
              Nej, det saknas uppriktighet på många håll och kanter.
            </seg>
            <seg n="bb683683">
              När vi nu ändå står här kan du gärna få berätta vilken uppriktighet
              du tycker att Folkpartiet har när det gäller Israels kärnvapeninnehav.
              Ni tar aldrig upp den frågan, och ni stöder aldrig reservationer
              om det. Ni ser och ni bekämpar helt med rätta alla andra kärnvapennationer
              men inte Israel. Berätta det för oss och protokollsläsarna!
            </seg>
          </u>
          <note type="speaker" n="981350b3">
            Anf. 13 CECILIA WIGSTRÖM (fp) replik:
          </note>
          <u who="Q4990503" xml:id="i-ef93dcd17ec80e02-2" n="774b142e">
            <seg n="4478ace4">
              Fru talman! Från Folkpartiets sida är vi väldigt tydliga med
              att vi vill att NPT det nedrustningsavtal som tyvärr har gått
              i stå ska gälla i världen. Vi vill att de stater som inte har
              anslutit sig till NPT ska göra det. Det är väldigt tydligt från
              vår sida.
            </seg>
            <seg n="e61556ef">
              Låt mig också passa på, när vi ändå står här som du säger, att
              också ta upp Europapolitiken. Jag håller inte riktigt med om din
              beskrivning av att EU är på väg mot ett europeiskt försvar. Det
              vill vi från Folkpartiets sida inte se. Vi vill inte se att Europa
              ska bygga upp en egen försvarsorganisation, utan det har vi Nato
              till.
            </seg>
            <seg n="37c08d23">
              Jag tror att det är väldigt viktigt att här ändå tänka på orden.
              Ett EU-försvar, det som byggs upp inom försvarspolitiken inom
              Europa i dag, ska agera som fredsmäklare i olika konflikthärdar.
              EU finns i Bosnien. EU kanske kommer att ta över i Kosovo efter
              Nato. Det handlar om fredsinsatser. Det är därför som vi har ett
              försvarspolitiskt samarbete inom Europa. Men det handlar inte
              om ett försvar av EU, utan det är ett EU-försvar för fredsinsatser.
            </seg>
            <seg n="9aa74a92">
              Det skulle vara intressant att höra din syn på detta. Du säger
              att det är positivt med battle groups , snabbinsatsstyrkorna som
              EU nu ska bygga upp. Det tycker du är positivt, men du är emot
              EDA, krigsmaterielbyrån. Det låter ändå som att det kanske är
              på gång en omsvängning inom Miljöpartiet. Ni är med när det gäller
              snabbinsatsstyrkorna, och ni har varit positiva till EU:s utvidgning.
              Jag nämnde i mitt tal till exempel hur viktigt det är att EU nu
              fortsätter att hålla dörren öppen för till exempel Ukraina och
              Vitryssland. Och andra talare har tagit upp hur viktigt det är
              att EU har dörren öppen för Balkan och Turkiet just för att vi
              ska kunna se till att hjälpa dessa länder till demokrati och för
              att vi ska få en fredlig kontinent. Hur går detta ihop egentligen
              för Miljöpartiet när ni vill gå ur EU? Ni vill ta Sverige ur EU,
              och ni säger blankt nej till någon ny konstitution. Och en ny
              konstitution behövs för att vi ska kunna ha ett reformerat beslutsfattande
              med fler medlemmar inom EU.
            </seg>
          </u>
          <note type="speaker" n="8ba7e78d">
            Anf. 14 LOTTA HEDSTRÖM (mp) replik:
          </note>
          <u who="Q517960" xml:id="i-ee0fd4f3e48b2e1b-4" n="b14c017f">
            <seg n="6a2cafa6">
              Fru talman! Ja, vi är många som undrar hur argumentationen ska
              gå ihop. Hur kan man tala så mycket om fred och samtidigt konsekvent
              och i alla sammanhang vilja ha mer militär upprustning? Nato är
              en militär allians. Allt tal om fred och fredsinsatser sjunker
              som en sten, och man inser att det handlar om mer vapen. Det är
              inte det som bygger fred.
            </seg>
            <seg n="3f6c26ff">
              Problemet med både EU:s och Natos militära kapacitet är att den
              inte är särskilt effektiv för att skapa säkerhet och fred. Den
              grundsynen saknas i den här kammaren. Den saknas i svensk politik.
            </seg>
            <seg n="f317eed4">
              Man tror att vapen ger fred. Det är en grundsyn, och den slår
              fel. Därför måste hela tiden kravet på avrustning och demilitarisering
              vara i fokus. Sedan inser man att ibland behövs det. Det finns
              skurkar och banditer, och det finns tyranner som tar till vapen
              och övervåld som ett legitimt våld precis som en polis i en stat
              måste kunna möta det.
            </seg>
            <seg n="2fbf80c4">
              Folkpartiet pratar fortsättningsvis och alltid om EU som ett
              samarbete, men det är en överstatlighet. Det är inte så att man
              därför att man är kritisk till EU är mot samarbete, Cecilia! Kan
              vi inte en gång för alla avskriva detta? Samarbete om det nu verkligen
              var samarbete överallt skulle skapa en fredligare värld utan vapen.
            </seg>
          </u>
          <note type="speaker" n="4734008a">
            Anf. 15 KENNETH G FORSLUND (s):
          </note>
          <u who="unknown" xml:id="i-d9ffa6714f27e1d4-0" n="214449d8">
            <seg n="ba56a829">
              Fru talman! Svensk säkerhetspolitik syftar till att bevara fred
              och självständighet för vårt land, bidra till stabilitet och säkerhet
              i vårt närområde och stärka internationell fred och säkerhet.
              Sverige är militärt alliansfritt. Den här säkerhetspolitiska linjen,
              med möjlighet till neutralitet vid konflikter i vårt närområde,
              har tjänat oss väl.
            </seg>
            <seg n="e12cf2c2">
              För framtiden är det tydligare än någonsin att säkerhet är mer
              än avsaknad av militära konflikter. Hot mot freden och vår säkerhet
              kan bäst avvärjas i gemenskap och i samverkan med andra länder.
              På det globala planet är det främsta uttrycket för detta vårt
              stöd till FN. Genom vårt medlemskap i EU deltar vi i en solidarisk
              gemenskap vars främsta syfte är att förhindra krig på den europeiska
              kontinenten.
            </seg>
            <seg n="6efd842c">
              Den säkerhetspolitiska utvecklingen under de senaste åren har
              inte varit helt oproblematisk. Den påtvingade uppdelningen av
              Europa har upphört, och länderna i Central- och Östeuropa har
              återfått sin frihet. Men samtidigt har nya hot tillkommit. Den
              forna terrorbalansen har ersatts med en situation som är så komplex
              att inget enskilt land ensamt kan hantera situationen. Detta kräver
              bland annat militär förmåga att hantera kriser tillsammans med
              andra länder. Men det kräver också en vidgad uppsättning av åtgärder
              och instrument av annan natur än den militära.
            </seg>
            <seg n="87560724">
              Sverige är engagerat i både den europeiska säkerheten och den
              globala säkerheten. Sverige bidrar med poliser, övervakare, utbildare
              och militärer till olika internationella fredsbevarande och även
              fredsframtvingande operationer. Det gäller till exempel Afghanistan,
              Liberia, Kosovo samt Bosnien och Hercegovina.
            </seg>
            <seg n="fadbb5c6">
              I framtiden kommer Sverige att bidra till EU:s krishanteringsförmåga
              genom att från och med år 2008 ha en snabbinsatsstyrka som vi
              har ansvaret för att leda och som vi bidrar till med ungefär 1
              100 personer. Deltar gör också Norge och Finland med 150200 personer
              per land. Estland bidrar med 50 personer. Det är ett unikt samarbete
              där vi också engagerar ett land som inte är medlem i EU i denna
              EU-snabbinsatsstyrka men ett land som naturligtvis har ett nära
              engagemang i EU och som också är starkt beroende av EU. Det är
              en styrka som på EU:s uppdrag och på FN-mandat ska kunna agera
              runtom i världen under svensk ledning. Det här är ett framtida
              väsentligt bidrag till den internationella säkerheten.
            </seg>
            <seg n="1e6b8887">
              Nato har kommit upp i den här debatten. Både Folkpartiet och
              Moderaterna har redovisat att de vill gå med i Nato. Gunilla Carlsson
              berörde kanske framför allt den beröringsångest som hon upplever
              kring just bokstavskombinationen Nato, och Cecilia Wigström redovisade
              tre argument för ett Natomedlemskap för Sveriges del.
            </seg>
            <seg n="01edbf62">
              Jag tycker att det står varje land fritt att självt välja linje,
              exempelvis när det gäller medlemskap i Nato eller inte. Jag respekterar
              Estlands, Polens, Rumäniens med flera länders beslut att gå med
              i Nato de har sina argument för det och jag kan förstå hur de
              menar att det ökar respektive lands säkerhet. Däremot kan jag
              inte se hur ett svenskt Natomedlemskap skulle öka Sveriges säkerhet.
              Vi har en annan bakgrund, en annan historia och andra bevekelsegrunder.
            </seg>
            <seg n="50c64f9f">
              Kärnan i Nato är artikel 5, den villkorslösa deklarationen om
              att ett angrepp på ett Natoland är ett angrepp på alla länderna.
              Det är för mig det avgörande för att Sverige inte kan gå med i
              en organisation som har detta så bestämda krav.
            </seg>
            <seg n="b3eb8ac1">
              Det är intressant att höra den debatt som här spelas upp mellan
              de olika partierna i alliansen. Detta blir lite grann av en inblick
              i högeralliansens interna Natodebatt, och det är ganska intressant.
              Jag är ivrigt nyfiken på den och också ivrigt nyfiken på hur ni
              i högeralliansen ska reda ut Natofrågan. Kommer ni att klara av
              att göra det?
            </seg>
            <seg n="a501735c">
              Fru talman! Lotta Hedström undrar när Socialdemokraterna ska
              släppa masken och insinuerar att det finns en skillnad mellan
              ord och verklig åsikt inom Socialdemokraterna när det gäller frågan
              om Nato. Jag kan försäkra att det inte finns någon sådan skillnad.
              Det jag säger är ärligt och allvarligt menat. Det är de här argumenten
              vi har mot ett Natomedlemskap, och dem står vi för. Det finns
              ingen dold agenda.
            </seg>
            <seg n="8db50ef8">
              Däremot tycker jag att det är oerhört viktigt att vi för en diskussion
              och en debatt i Sverige om Natomedlemskapet. Jag känner också
              stor ödmjukhet inför att vi lever i en värld som ständigt förändras.
              Nato förändras också. Vi vet inte hur vare sig världen eller Nato
              ser ut om några år.
            </seg>
            <seg n="d4be4ab5">
              Det skulle vara förödande om utvecklingen gick i en sådan riktning
              att det helt plötsligt kanske var så att Sverige av någon anledning
              trots allt gick med i Nato. Att inte ha haft en debatt och en
              diskussion om hur verkligheten förändras och plötsligt vakna upp
              och stå inför ett slags fullbordat faktum nu är det rimligt att
              gå med vore förödande. Därför är det viktigt med den här Natodebatten.
              Jag hoppas, precis som Gunilla Carlsson, att vi kan ha den utan
              beröringsångest.
            </seg>
          </u>
          <note n="7d688ada">
            Till sist yrkar jag bifall till förslaget i utrikesutskottets
            betänkande UU18, Vissa aspekter på svensk säkerhetspolitik .
          </note>
          <note n="5c222498">
            Anf. 16 GUNILLA CARLSSON i Tyresö (m) replik:
          </note>
          <u who="unknown" xml:id="i-fceb0e1aa645bcf6-0" n="214449d8">
            <seg n="d7a96c6f">
              Fru talman! Kenneth G Forslund väljer den klassiskt digitala
              Natodebatten. Men jag kan återigen påminna om att alliansen har
              skrivit ihop sig. Ni borde också berätta att det är tack vare
              alliansens stöd som den socialdemokratiska minoritetsregeringen
              så aktivt kan delta som en partner i Natosammanhang, till exempel
              i Afghanistan, men också i många andra sammanhang.
            </seg>
            <seg n="1e9edd51">
              Vi hörde ingenting om de viktiga Natofrågor som vi nu har framför
              oss. Jag frågade bland annat om global partnership, vad det är
              för diskussion som förs av oss som partnerland och där socialdemokratin
              har ansvaret för de svenska relationerna med Nato.
            </seg>
            <seg n="b527ac68">
              Vi skulle också kunna ta frågan om Natos engagemang i Darfurprovinsen
              i Sudan där Nato nu vill avsätta kraft och kapacitet för att träda
              till utsatta människors hjälp. Jag skulle vilja fråga Socialdemokraterna
              om situationen i Darfur. Från alliansens sida är vi väldigt glada
              över att vi i betänkandet fick in detta med utsattheten mer än
              2 miljoner människor är på flykt, och mer än 100 000 människor
              är dödade och över enigheten om detta när vi också ser en utmaning
              för säkerhetspolitiken, för den här konflikten riskerar att sprida
              sig i regionen.
            </seg>
            <seg n="04ecbd6e">
              I mitt anförande sade jag också att vår säkerhet är beroende
              av andras säkerhet och utveckling. Ingen annanstans kan det vara
              tydligare än i Afrika. Därför har jag med tanke på den utveckling
              vi nu ser en fråga. FN:s sändebud Egeland har förvägrats tillträde,
              likaså vår nuvarande utrikesminister Jämtin. Samtidigt har vi
              framgångsrikt genom FN-systemet medverkat till att vi har fått
              fram beslut som handlar om en skyldighet att skydda. I utskottstexten
              är vi överens och skriver att utskottet förväntar sig att Sverige
              nu mer aktivt inom EU och FN driver frågan om en ökad internationell
              närvaro till skydd för den utsatta civilbefolkningen i Darfur.
            </seg>
            <seg n="0bd62094">
              Jag vill därför fråga Socialdemokraterna vad ni tänker göra när
              vi nu ser att den sudanesiska regeringen begår övergrepp på civilbefolkningen
              och förvägrar internationell närvaro.
            </seg>
          </u>
          <note type="speaker" n="006fd6d4">
            Anf. 17 KENNETH G FORSLUND (s) replik:
          </note>
          <u who="unknown" xml:id="i-d9ffa6714f27e1d4-1" n="214449d8">
            <seg n="04dfa9dc">
              Fru talman! Jag noterar att Gunilla Carlsson mycket snabbt river
              av punkten om Nato och enkelt konstaterar att alliansen har skrivit
              ihop sig i den här frågan. Den skrivningen låter kanske inte så
              hållbar när man lyssnar på debatten här mellan partierna i alliansen.
            </seg>
            <seg n="d2993116">
              Du sade i ditt inledningsanförande att det är fem partier av
              sju som står bakom den svenska säkerhetspolitiska linjen. Men
              det är två partier som faller ifrån vad gäller framtiden för den
              säkerhetspolitiska linjen i fråga om Natomedlemskapet. Det kräver
              något lite mer reflexion och debatt än vad Gunilla Carlsson ägnade
              det alldeles nyss.
            </seg>
            <seg n="7d6386bd">
              Situationen i Darfur upprörs vi alla över. Det är en fruktansvärd
              situation, och det är oerhört frustrerande att se att vi inte
              kan komma åt den på ett ordentligt sätt och bryta den händelseutveckling
              som finns där.
            </seg>
            <seg n="26298b3a">
              Det här är en svår fråga att hantera rent praktiskt. Jag tror
              att den närmaste tiden, förhoppningsvis, kommer att leda framåt
              i denna fråga och att man ifrån FN:s och det internationella samfundets
              sida kan agera mera konsekvent och handfast i Darfur.
            </seg>
          </u>
          <note n="f2422ec2">
            Anf. 18 GUNILLA CARLSSON i Tyresö (m) replik:
          </note>
          <u who="unknown" xml:id="i-fceb0e1aa645bcf6-1" n="214449d8">
            <seg n="bf99e98b">
              Fru talman! Inom alliansen är det fyra olika partier som har
              lite olika takt i Natofrågan, men vi har skrivit ihop oss om att
              vi tycker att det bland annat är bra att Nato och EU utökar sitt
              samarbete. Vi har skrivit ett gemensamt dokument som vi kan regera
              på, men ni är helt beroende av två Natofientliga partier, partier
              som vill lämna EU. Jag sade i mitt anförande att det finns en
              uppslutning kring vår säkerhetspolitiska doktrin där slutsatsen
              i alliansrapporten ändå är att Folkpartiet medger detta men skulle
              vilja gå något längre. Det är helt annorlunda än vad ni kan visa
              på er så kallade regeringssida.
            </seg>
            <seg n="b2415ed2">
              Men låt mig återgå till de viktiga och brännheta frågorna. Varför
              ska vi alltid fastna i en debatt om digitalt ja eller nej till
              Nato? Låt oss i stället titta på de säkerhetspolitiska utmaningarna
              i världen. Jag tog upp en konflikt, Darfur i Sudan. Det verkar
              som att ni bara har bekymmer med att hantera den rent praktiskt.
              Det är en konflikt som pågått i mer än två år och som lamslår
              hela världssamfundet. Socialdemokraterna har nu så småningom en
              nyinkommande utrikesminister med en lång erfarenhet av FN-systemet.
              Ska jag tolka ert svar som att ni över huvud taget inte har diskuterat
              situationen och att ni inte inser att det finns en uppslutning
              kring responsibility to protect ? Är ni inte, när vi ser att ett
              folkmord pågår, beredda att på ett annat sätt än tidigare agera
              från socialdemokratins och den svenska regeringens sida för att
              möjliggöra ett mandat från det internationella samfundet för att
              inte bara sända observatörer utan också aktörer för att skydda
              de utsatta människorna i Darfur och berätta för den sudanesiska
              regeringen att det här kan vi inte tolerera på 2000-talet?
            </seg>
          </u>
          <note type="speaker" n="a3c6e60b">
            Anf. 19 KENNETH G FORSLUND (s) replik:
          </note>
          <u who="unknown" xml:id="i-8c70342196ca8096-0" n="214449d8">
            <seg n="5e47b16d">
              Fru talman! Hörde jag rätt sade Gunilla Carlsson att man hade
              en gemensam syn inom alliansen på Nato men lite olika takt. Riktigt
              så har jag inte uppfattat situationen. Jag har uppfattat att Centerpartiet
              och Kristdemokraterna, i den mån vi ska diskutera det i termer
              av takt, i så fall står helt still. Där är takten noll. Det är
              i och för sig väldigt digitalt.
            </seg>
            <seg n="c0413376">
              Darfurkonflikten är en konflikt som helt riktigt förlamar hela
              världssamfundet. Sverige är en del av det. Det är en oerhört frustrerande
              situation. Jag hoppas verkligen att vi kan komma framåt och komma
              till lösningar i den konflikten. Det finns vissa öppningar, men
              det går oerhört långsamt.
            </seg>
            <seg n="eb2b8fe3">
              Visst är detta något som diskuteras både inom Socialdemokraterna
              och i Sverige. Inte minst i EU-nämnden bidrar Gunilla Carlsson
              själv till att ständigt lyfta fram frågan och även i andra sammanhang,
              exempelvis här. Visst finns det en diskussion. Det är inte så
              att vi sitter tysta och bara tittar.
            </seg>
          </u>
          <note type="speaker" n="b265d34a">
            Anf. 20 AGNE HANSSON (c) replik:
          </note>
          <u who="Q4692974" xml:id="i-03f274a86ca7da65-1" n="d25bf011">
            <seg n="aae2f120">
              Fru talman! Kenneth Forslund och jag är överens om de stora grunderna
              i säkerhetspolitiken. Det finns fyra partier som står bakom den
              säkerhetspolitiska doktrinen. Jag tror att man ska vara väldigt
              rädd om kärnan i den i framtiden. Jag tror att det är viktigt.
            </seg>
            <seg n="a8573d32">
              Men det finns två punkter där vi har skilda åsikter, i varje
              fall hade vi det när vi behandlade det här betänkandet.
            </seg>
            <seg n="7331a657">
              Den första gäller de nya hot som tillkommer och som Kenneth Forslund
              beskrev, något som också jag tog upp i mitt anförande, och där
              enskilda länder inte själva kan klara dem. Vi behöver mera av
              insatser i krissituationer. I dag har vi ungefär 700 man ute i
              världen. Vi vill höja ambitionen och öka det till åtminstone 2
              000 svenskar ute i världen för att bevara freden. Hur ser regeringen
              och Socialdemokraterna på det? Ni har ju avstyrkt vårt motionsyrkande
              från alliansen.
            </seg>
            <seg n="bf0dd116">
              Den andra punkten gäller det vidgade säkerhetspolitiska begreppet.
              Vi måste ha med miljöfrågorna i framtiden. 20 % mer av jordens
              resurser än vad som är förnybart förbrukar vi i dag. Det är inte
              hållbart på sikt. 500 konflikter om vatten, däribland 20 direkta
              strider, finns dokumenterade. Det innebär naturligtvis att miljöhotet
              är också ett säkerhetspolitiskt hot. Precis på samma sätt som
              Socialdemokraterna ser att bistånd och utveckling är viktiga för
              säkerheten borde man se att miljön är viktig för säkerheten. Är
              vi överens om det?
            </seg>
          </u>
          <note type="speaker" n="e651f6b6">
            Anf. 21 KENNETH G FORSLUND (s) replik:
          </note>
          <u who="unknown" xml:id="i-8c70342196ca8096-1" n="214449d8">
            <seg n="961b4cbd">
              Fru talman! Agne Hansson pekar på den ambition som han står bakom
              om att öka det svenska engagemanget i internationella uppdrag.
              Det är också det som kommer att ske i och med att vi sätter upp
              snabbinsatsstyrkan 2008. För att ha resurser till att klara det
              engagemanget planeras det nu för omfördelningar inom försvarsbudgeten
              för att möta den ökade uppgiften internationellt, bland annat
              genom neddragningar på Försvarshögskolan. Det är alltså omdisponeringar
              inom bland annat försvarsbudgeten.
            </seg>
            <seg n="1ef670e9">
              Jag tror att Agne Hansson om några år kommer att kunna se att
              Sverige har ökat sin ambition och i vart fall väsentligt närmat
              sig det mål som Agne Hansson pekar på om 2 000 personer som deltar
              i olika internationella uppdrag. Samtidigt ska man komma ihåg
              det historiska perspektivet på detta. Det finns inget land som
              sänt så många, i relation till sin folkmängd, på internationella
              uppdrag som just Sverige. Det finns inget annat land som har en
              så hög andel av sin befolkning som har varit engagerad i internationella
              uppdrag. Vi har en stolt tradition på det här området, och den
              ska vi fortsätta med. Vi har gott hopp om att vi ska öka vår ambition.
              Jag tycker också att det är för lite med dagens 700.
            </seg>
            <seg n="9e89f6bc">
              Jag vill ta tillfället i akt när vi har Agne Hansson här och
              fråga: Hur ser Agne Hansson på den som jag upplever inbyggda konflikten
              i alliansen kring Nato och Natofrågan? Hur ska ni hantera den
              i en eventuell framtida borgerlig regering?
            </seg>
          </u>
          <note type="speaker" n="cea7860b">
            Anf. 22 AGNE HANSSON (c) replik:
          </note>
          <u who="Q4692974" xml:id="i-03f274a86ca7da65-2" n="d25bf011">
            <seg n="a1dfb0f8">
              Fru talman! Miljön glöm inte den, Kenneth Forslund. Det är ofta
              som Socialdemokraterna pratar vackert om miljön, men åtgärderna
              och handlingskraften är ringa. Jag vill gärna ha svar på min fråga.
            </seg>
            <seg n="06fdd2b3">
              Jag ska svara på Natofrågan. Jag ser som politiker ganska pragmatiskt
              på det. Ingen i våra fyra partier är så dum att man vill riskera
              vår säkerhetspolitiska kärna. Den tycker jag att Socialdemokraterna
              också ska värna. Precis som Gunilla Carlsson, som har varit ordförande
              i den arbetsgrupp där också jag varit med, sade har partierna
              något olika uppfattning om Natomedlemskapet. Och i ert parti har
              ni det.
            </seg>
            <seg n="be2f4908">
              Men så länge det finns en folklig bred förankring för ett Natomedlemskap
              kommer inte en ny, borgerlig regering att väcka den frågan. Det
              borde, tycker jag, vara tryggt för Socialdemokraterna att veta
              att ni då har lite av ett veto i den frågan. Det är klart att
              om ni provocerar fram någonting annat för mycket är ju inte den
              här kärnan hur säker som helst. Men den är viktig, och det är
              därför jag betonar den. Den bör vi alltså i framtiden kunna gå
              vidare med. Och när vi behöver utveckla säkerhetspolitiska doktriner
              ska vi göra det i samförstånd, som vi har gjort tidigare. Jag
              har själv varit med och förhandlat fram den nuvarande doktrinen.
            </seg>
            <seg n="123aed67">
              Slutligen en kommentar till att jag om några år får se ett ökat
              engagemang på det internationella området. Jag ser naturligtvis
              fram emot det. Men jag tror att vi då har en annan regering. Då
              vet jag att det kommer, men jag hoppas att det kan komma ändå.
            </seg>
            <seg n="4d4c8957">
              Men jag tror att Norge väl kan mäta sig med oss på det här området.
              Vi ska träffa norrmännen i eftermiddag.
            </seg>
          </u>
          <note type="speaker" n="ad292170">
            Anf. 23 KENNETH G FORSLUND (s) replik:
          </note>
          <u who="unknown" xml:id="i-8c70342196ca8096-2" n="214449d8">
            <seg n="ee0a4090">
              Fru talman! Jag delar Agne Hanssons uppfattning att det är viktigt
              att vårda den säkerhetspolitiska doktrin som vi har. Jag hoppas
              att det även i framtiden kommer att finnas en bred uppslutning
              bakom den. Samtidigt inser jag den inbyggda konflikten i att ha
              ett samarbete som inkluderar partier som aktivt vill driva frågan
              om en Natoanslutning.
            </seg>
            <seg n="21e62dbc">
              När det gäller miljöfrågan håller jag med om att det är en säkerhetspolitiskt
              oerhört central och viktig fråga nu och i framtiden. Tillgången
              till vatten exempelvis, som Lotta Hedström tidigare pratade om,
              och också avsaknad av miljöförstöringar är oerhört centralt. Vattenbrist
              och miljöförstöring är faktorer som skapar osäkerhet och konflikter
              och driver folk från sina normala bostadsplatser. Det är ett hot
              som det pratas alldeles för lite om och som kanske till och med
              är underskattat. Jag delar oron och åsikten att detta är någonting
              som vi måste arbeta med.
            </seg>
            <seg n="46365465">
              Sedan kanske vi ser lite olika vägar för hur det ska ske. Möjligen
              värderar vi det som redan görs lite olika och tycker att vi gör
              det vi klarar och det som är rimligt eller möjligen att vi borde
              göra ännu lite mer av det vi redan gör, som vi nog alla tycker
              är bra. Men jag delar Agne Hanssons engagemang för miljön och
              uppfattningen att miljön är en viktig säkerhetspolitisk dimension.
            </seg>
          </u>
          <note type="speaker" n="47a4c487">
            Anf. 24 CECILIA WIGSTRÖM (fp) replik:
          </note>
          <u who="Q4990503" xml:id="i-ef93dcd17ec80e02-3" n="774b142e">
            <seg n="011cf513">
              Fru talman! Jag vill börja med att säga till Kenneth G Forslund
              att det var en njutning det kanske var att ta i men det var faktiskt
              roligt att höra dig. Jag tycker att du har haft en väldigt nyanserad
              bild av Nato. I talarstolen öppnade du till och med för att man
              skulle ha en diskussion och debatt om Nato. Det är nästan första
              gången som jag hör en socialdemokrat vara så öppen i Natofrågan,
              och det tycker jag är väldigt positivt.
            </seg>
            <seg n="752005ce">
              Du tog upp frågan om alliansen och ställningen i Natofrågan.
              Ja, vi kanske har några åsiktsskillnader inom alliansen i den
              här frågan, men vi har skrivit ihop oss. En sak är klar, och det
              är att vi aldrig har varit så samspelta inom alliansen som vi
              är nu. Vi går i samma riktning, om än vi i Folkpartiet kanske
              vill ta några steg ytterligare i närmandet till Nato. Men vi går
              i alla fall hand i hand, och vi går i samma riktning.
            </seg>
            <seg n="77569062">
              Däremot har du betydligt större problem på din kant. De två partier
              som du samarbetar med, Miljöpartiet och Vänsterpartiet, lever
              ju på en helt annan planet än vad du och jag gör. Vi inser, både
              du och jag, Kenneth, hur viktigt det är med EU-medlemskapet och
              ett nära samarbete med Nato, medan Vänstern och Miljöpartiet faktiskt
              vill vända EU ryggen och vill vända Nato ryggen. Så på din kant
              färdas ni på två olika planeter som går direkt på kollisionskurs,
              skulle jag vilja säga.
            </seg>
            <seg n="02bd1c66">
              Min fråga gäller egentligen den speciella relationen som Nato
              nu öppnar för. De vill ha en närmare relation med Sverige, Finland,
              Australien och Nya Zeeland efter det att de flesta partnerskapsländer,
              av vilka Sverige är ett, har blivit medlemmar i Nato. Därmed har
              partnerskapsländerna förlorat i vikt och fått en mindre roll.
              När vi nu är så aktiva med Nato i Afghanistan och Kosovo vill
              de ge oss en speciell relation. Det vore intressant att höra vad
              du anser om den möjligheten.
            </seg>
          </u>
          <note type="speaker" n="14113ff4">
            Anf. 25 KENNETH G FORSLUND (s) replik:
          </note>
          <u who="unknown" xml:id="i-8c70342196ca8096-3" n="214449d8">
            <seg n="d9827a6a">
              Fru talman! Jag får väl tacka för de värmande orden. Jag inser
              att jag kanske tar en risk genom att göra det, men ibland får
              man ta klivet ut i det okända.
            </seg>
            <seg n="bafbac40">
              Jag tycker att det är viktigt att ha Natodiskussionen, därför
              att även om jag är benhårt emot ett Natomedlemskap tycker jag
              inte att den svenska offentliga debatten tjänar på tystnad och
              möjligheten att mytifiera och mystifiera vad svensk säkerhetspolitik
              är, borde vara och skulle kunna vara. Det är nämligen det som
              man öppnar för om man stänger dörren för debatten om Nato. Jag
              tycker att det är viktigt att ha den debatten. Jag inser också
              intellektuellt att vi lever i en ständigt föränderlig värld. Vi
              kan aldrig vara deterministiska. Det vore oerhört farligt, därför
              att om man har ett deterministiskt synsätt kan man inte hantera
              en ständigt löpande utveckling.
            </seg>
            <seg n="0bcf6a15">
              Gör bara inte misstaget jag vill göra det tydligt för Cecilia
              Wigström att tro att det skulle vara så som Lotta Hedström försöker
              insinuera, att det finns ord som säger en sak och en mask som
              döljer någonting annat. Det är inte det det handlar om.
            </seg>
            <seg n="b1cd61bd">
              När det gäller problemen med Vänstern och Miljöpartiet, som Cecilia
              Wigström målar upp, är det riktigt att vi inte har en gemensam
              uppfattning om försvarsfrågor och EU-frågor. Därför har vi också
              sagt att dessa inte ingår i samarbetet.
            </seg>
            <seg n="2dccad6a">
              Det är också en väsentlig skillnad i hur vi bygger vårt samarbete
              och har byggt det under de senaste åren. Det är inte en trepartiregering.
              Jag har ändå uppfattat att högeralliansens avsikt är att bilda
              en fyrpartiregering om ni vinner valet. Då har man tagit in konflikten
              i regeringen på ett annat sätt. Det blir svårare att hantera.
            </seg>
          </u>
          <note type="speaker" n="25559d50">
            Anf. 26 CECILIA WIGSTRÖM (fp) replik:
          </note>
          <u who="Q4990503" xml:id="i-ef93dcd17ec80e02-4" n="774b142e">
            <seg n="dfd4cd16">
              Fru talman! Vi har ingen konflikt inom alliansen. Vi är överens
              och har skrivit ihop oss om att Natomedlemskap inte är aktuellt
              så länge det inte finns en majoritet för det i riksdagen och bland
              svenska folket. Men det hindrar ju inte att jag som folkpartist
              kan tala om fördelarna för att påverka opinionen. Det är det som
              det handlar om.
            </seg>
            <seg n="65c59d87">
              Det problem som du ändå erkänner att du har på din kant med Vänstern
              och Miljöpartiet, som vill vända EU och Nato ryggen, är ett problem
              som är aktuellt. Du har rätt i att de inte har ingått i regeringen
              nu på grund av de här problemen. Men ni vill ju ta in dem i regeringen
              framöver. Därför vore det klädsamt att få höra: Kommer vi då att
              gå ur EU? Kommer vi då att minska ned på vårt samarbete med Nato?
              Jag vet att du inte vill det, men kommer ni kanske att bli tvingade
              till det i nästa regering, om ni skulle vinna valet?
            </seg>
            <seg n="0532b9b3">
              Den fråga som jag inte fick svar på var den om den speciella
              relationen som Nato nu har erbjudit oss, Sverige, Finland, Australien
              och Nya Zeeland. Ser du det som något positivt, något som Sverige
              ska bejaka?
            </seg>
            <seg n="c5b476cd">
              Du sade att du förstår att Estland har kommit fram till, och
              gör nog rätt bedömning, att deras säkerhet ökar om de går med
              i Nato, men att det är upp till dem att bestämma. Självklart är
              det upp till dem att bestämma. Vi är alla eniga och skriver i
              betänkandet att svensk säkerhet har ökat därför att så många länder
              Polen, Estland, Lettland, Litauen har gått med i EU och i Nato.
              Varför skulle då inte vår säkerhet öka om vi också gick med i
              Nato? Deras säkerhet ökade när de gick med och vår säkerhet ökade
              när de gick med. Varför skulle inte vår säkerhet öka om vi gick
              med? På vilket sätt skulle Sveriges säkerhet försämras om vi gick
              med i Nato? Det skulle jag gärna vilja ha ett besked om.
            </seg>
            <seg n="f5abd3f0">
              Vem ska vi vara neutrala mot i dag? Natoländerna omringar oss
              nu. Det är våra samarbetsländer som deltar där.
            </seg>
          </u>
          <note type="speaker" n="8ca5783f">
            Anf. 27 KENNETH G FORSLUND (s) replik:
          </note>
          <u who="unknown" xml:id="i-8c70342196ca8096-4" n="214449d8">
            <seg n="82079c17">
              Fru talman! Jag hann helt enkelt inte med att besvara frågan
              om ett utvecklat samarbete med Nato.
            </seg>
            <seg n="474a6de7">
              Jag antar att Cecilia Wigström avser den diskussion som nu förs
              mellan å ena sidan Sverige och flera andra länder och å andra
              sidan Nato om möjligheten till ökat inflytande vad gäller gemensamma
              uppdrag som Sverige deltar i, Natoledda fredsskapande och fredsframtvingande
              operationer. Om det är det som avses är jag klart positiv.
            </seg>
            <seg n="e9c87234">
              I sitt inledningsanförande ställde Cecilia Wigström den något
              retoriska frågan vad det är för fel på att Sverige och Australien
              samarbetar, om det finns något fel i det. Jag kommer inte ihåg
              den exakta ordalydelsen, men ungefär så frågade hon. Nej, det
              finns inget generellt fel i att Sverige och exempelvis Australien
              samarbetar. Det avgörande är vad vi samarbetar om. Om det exempelvis
              hade varit fråga om att samarbeta om att sända trupp för en invasion
              av Irak för tre år sedan hade det varit fel. Däremot finns det
              säkert en lång rad andra uppgifter som vi på ett rimligt och hållbart
              sätt kan samarbeta om. Jag är alltså positiv till det som nu diskuteras
              om ett ökat svenskt inflytande över exempelvis de Natoledda operationer
              som Sverige deltar i.
            </seg>
            <seg n="6b0e79cb">
              Cecilia Wigström framhöll tidigare att de aldrig varit så samspelta
              som nu inom högeralliansen. Sätter man in det i ett historiskt
              perspektiv kanske det säger mer om hur det varit än om hur det
              kommer att vara. Det återstår att se.
            </seg>
            <seg n="06d04d12">
              Skulle det öka säkerheten för Sverige att gå med i Nato? Nej,
              jag tror inte det. Jag tror, precis som Holger Gustafsson och
              Kristdemokraterna, att det tvärtom skulle försämra Sveriges möjligheter
              att aktivt bidra i exempelvis medlingsuppdrag i samband med internationella
              konflikter. Vi har en stark fördel genom vår alliansfrihet.
            </seg>
          </u>
          <note type="speaker" n="8900cbca">
            Anf. 28 LOTTA HEDSTRÖM (mp) replik:
          </note>
          <u who="Q517960" xml:id="i-ee0fd4f3e48b2e1b-5" n="b14c017f">
            <seg n="eff31582">
              Fru talman! Det är inte nådigt att vara representerad i regeringspartiet.
              När den säkerhetspolitiska doktrin som vi nu lever under ingicks
              var positionerna följande: Folkpartiet var för Natomedlemskap,
              och Socialdemokraterna, Moderaterna, Kristdemokraterna och Centerpartiet
              ingick i överenskommelsen. Vänsterpartiet och Miljöpartiet var
              inte tillfrågade. De ansågs som icke rumsrena.
            </seg>
            <seg n="3bc3d215">
              Jag tror på dig, Kenneth. Jag har ingen anledning att betvivla
              din ärlighet eller tro att du har en mask. Däremot är det, precis
              som du själv antyder, fråga om en process. Det handlar om flexibilitet,
              skott på rörligt mål. Det som sker just nu är att jag, väljarna
              och protokollsläsarna behöver veta precis var i processen socialdemokratin
              befinner sig. Jag ska läsa upp tre meningar ur vårt betänkande,
              och du ska få tillfälle att förklara hur dessa saker går ihop
              i dag, om det som jag läser upp inte sägs med kluven tunga eller
              är ett dubbelt budskap.
            </seg>
            <seg n="bb25a2a1">
              På s. 21 i betänkandet står: Det finns ingen motsättning, anser
              utskottet, mellan den militära alliansfriheten och den starka
              solidariteten mellan EU-länderna. Den sätter, bortsett från avtal
              om ömsesidigt stöd till försvar mot väpnat angrepp, inga hinder
              för ett svenskt allsidigt och aktivt deltagande i internationellt
              säkerhetssamarbete. Vi har i dag möjlighet att delta i alla former
              av internationellt samarbete i de delar som gäller ömsesidigt
              stöd till försvar mot väpnat angrepp. Är inte det att både äta
              kakan och ha den kvar? Åt vilket håll är vi på väg, Kenneth?
            </seg>
          </u>
          <note type="speaker" n="042e3dfa">
            Anf. 29 KENNETH G FORSLUND (s) replik:
          </note>
          <u who="unknown" xml:id="i-8c70342196ca8096-5" n="214449d8">
            <seg n="9cc5ac32">
              Fru talman! Jag tackar Lotta Hedström för frågan och för att
              hon ger mig en ingång som jag knappt vågade hoppas på när jag
              hörde hennes anförande. När det gäller vart Sverige är på väg
              är just det som hon läser ur betänkandet belysande.
            </seg>
            <seg n="07c11007">
              Om vi sätter in detta i ett historiskt perspektiv, vilket är
              viktigt, blir frågan hur Sverige skulle agera i dag jämfört med
              hur Sverige agerade 1940 när Norge och Danmark invaderades av
              Tyskland. Skulle vi i dag kunna säga, och moraliskt stå för, att
              vi inte kan komma Norge och Danmark till hjälp i en sådan situation?
              Jag anser inte det. Jag anser till och med att det var moraliskt
              tvivelaktigt att agera som vi gjorde 1940.
            </seg>
            <seg n="6982bbc5">
              Det som är avgörande mellan det som står i betänkandet och att
              vara medlem i Nato är att vi där beskriver en ambition. Natos
              artikel 5 är fast, och den är låst till när och hur det hela ska
              gå till. Jag tycker att det som står där är bra eftersom det ger
              oss möjligheten att vid varje tillfälle besluta hur det ska gå
              till och i vilka fall det ska ske. Det är bra att vi förklarar
              vår solidaritet med andra länder i exempelvis EU, såsom vi har
              gjort, och att vi pekar på att vi har möjlighet att delta i alla
              former av internationellt samarbete i de delar som gäller ömsesidigt
              stöd till försvar mot väpnat angrepp.
            </seg>
          </u>
          <note n="d5a5f0f1">
            Tack, Lotta Hedström, för frågan!
          </note>
          <note type="speaker" n="2333314e">
            Anf. 30 LOTTA HEDSTRÖM (mp) replik:
          </note>
          <u who="Q517960" xml:id="i-ee0fd4f3e48b2e1b-6" n="b14c017f">
            <seg n="d164754b">
              Fru talman! Ja, man ska fortsättningsvis både äta kakan och ha
              den kvar. Även om EU:s högste befälhavare säger att den solidaritetsklausul
              som fanns i konstitutionsförslaget till och med är starkare än
              Natos artikel 5 jag kan visa dig citatet om du vill menar du alltså
              att vi fortfarande är alliansfria även om vi lovar att ställa
              upp. Jag får inte den logiken att gå ihop.
            </seg>
            <seg n="c1aa458e">
              Det finns ytterligare en mening i betänkandet, som jag också
              tog upp i utskottet när vi gick igenom detta inte för min skull
              utan för att tydliggöra för alla er som ställer upp på det dubbla
              budskapet och den ger möjlighet att tolka ordet alliansfrihet
              precis som man vill. På samma sida står nämligen: Det är Sverige
              självt som definierar den närmare innebörden av den militära alliansfriheten.
              Så bra! Orden har ingen betydelse längre. Det betyder, mina damer
              och herrar, att Sveriges förhållande till Nato är en ödesfråga.
              Dessa tolkningar, dessa glidningar, kommer att få mycket stor
              betydelse framöver.
            </seg>
          </u>
          <note type="speaker" n="9981f35e">
            Anf. 31 KENNETH G FORSLUND (s) replik:
          </note>
          <u who="unknown" xml:id="i-8c70342196ca8096-6" n="214449d8">
            <seg n="d77dba59">
              Fru talman! Självfallet ska Sverige självt definiera vad som
              är dess militära alliansfrihet. Det ska inte någon annan göra.
              Det tror jag att även Lotta Hedström inser är det rimliga.
            </seg>
            <seg n="fc6ba09b">
              Sedan har vi olika syn på världen och säkerhetspolitiken. Det
              är sannolikt en av orsakerna till att jag och Lotta Hedström är
              medlemmar i två olika partier. Det är väl gott och riktigt så
              långt, och det är också därför vi kan ha en debatt om världen
              och säkerhetspolitiken. Jag tror att det bidrar till att föra
              frågan framåt och vidareutveckla den svenska säkerhetspolitiken.
            </seg>
            <seg n="243c9839">
              Att göra detta till något slags pågående smyganslutning till
              Nato, eller att dra slutsatsen att det i själva verket skulle
              vara än mer bindande än artikel 5, den uppfattningen delar jag
              inte.
            </seg>
          </u>
          <note type="speaker" n="b08d65cc">
            Anf. 32 BIRGITTA AHLQVIST (s):
          </note>
          <u who="Q4916289" xml:id="i-ffc6d2d2260cc7e2-0" n="ddaefc4d" next="i-2be8db25686d3208-0">
            <seg n="b5161adf">
              Fru talman! Först av allt vill jag yrka bifall till utrikesutskottets
              förslag i betänkande UU18.
            </seg>
            <seg n="80bec634">
              Jag har valt att endast ta upp en fråga i den säkerhetspolitiska
              debatten i dag. Det är en fråga som under den här mandatperioden
              inte alltför ofta debatterats i kammaren, nämligen den om massförstörelsevapen
              och kärnvapen.
            </seg>
            <seg n="d355d58c">
              Till begreppet massförstörelsevapen hör både biologiska vapen,
              kemiska vapen och kärnvapen. Gemensamt för alla dessa tre vapengrupper
              är att om de används skapar de stor förödelse och stort lidande
              för mänskligheten, vilket många fick uppleva i Hiroshima och Nagasaki
              1945. En hel värld chockades då av de atombombningar som skedde
              i dessa städer.
            </seg>
            <seg n="e11aa828">
              Genèveprotokollet från 1925 förbjuder all användning av biologiska
              och kemiska vapen, men det förbjuder inte utveckling, produktion
              och lagring, och det saknar helt någon form av kontrollmekanism.
              Däremot finns det en konvention från 1972, BTWC, som förbjuder
              användning, lagring och produktion av biologiska vapen. I den
              åläggs de stater som redan har biologiska vapen att förstöra dem.
              I dagsläget har 144 stater ratificerat konventionen.
            </seg>
            <seg n="780f3881">
              Kemiska vapen är förbjudna enligt en annan konvention som trädde
              i kraft 1977. Den förbjuder användning, utveckling, produktion,
              innehav, överföring och att man hjälper eller uppmuntrar någon
              annan stat att skaffa kemiska vapen. Och den konventionen har
              ratificerats av 151 stater.
            </seg>
            <seg n="ac56d2d2">
              Innehav av kärnvapen, den tredje vapengruppen bland massförstörelsevapnen,
              regleras i icke-spridningsavtalet, som har varit uppe här i debatten,
              från 1970. Det avtalet initierades ju av Irland. När avtalet slöts
              fanns det fem stater som man visste hade kärnvapen: USA, Ryssland,
              Kina, Storbritannien och Frankrike. Enligt avtalet får de här
              staterna inte sprida kärnvapen till andra stater men inte heller
              kunskap och teknik i annat än fredligt syfte. Och andra stater
              får inte utveckla och anskaffa kärnvapen. I dag står Indien, Pakistan,
              Israel och Nordkorea utanför avtalet.
            </seg>
            <seg n="30266444">
              Provstoppsavtalet från 1996 innebär ett fullständigt förbud mot
              kärnvapensprängningar och att delta i någon annan stats provsprängning.
              För att det avtalet ska gälla krävs det att 44 stater har undertecknat
              det och att lika många har ratificerat det. I dagsläget fattas
              det både underskrifter och ratifikationer.
            </seg>
            <seg n="d4e6829e">
              Det är den lagstiftning som finns i världen.
            </seg>
            <seg n="9c88467b">
              Nu är ju sanningen den att ingen FN-konvention, ingen lagstiftning
              i världen kan ge oss en vapenfri värld. Till det krävs också andra
              insatser. Det krävs att vi politiker i alla länder i hela världen
              och alla andra som arbetar med att få en fredlig och säker värld
              driver frågan om nedrustning och icke-spridning av kärnvapen.
              Vi måste se till att stärka opinionen mot kärnvapen så att krig
              med kärnvapen förhindras.
            </seg>
            <seg n="87583d55">
              Sverige bidrar med 13 miljoner kronor till den internationella
              kommissionen om massförstörelsevapen, och kommissionen bildades
              efter ett initiativ från Sverige. Den består av 14 kommissionärer
              och avslutar nu sitt arbete under våren. I maj, preliminärt, lägger
              man fram rapporten. Hans Blix är ordförande för kommissionen,
              och vi hoppas att rapporten ska innehålla många bra förslag på
              hur nedrustning och icke-spridning av massförstörelsevapen och
              missiler ska ske.
            </seg>
            <seg n="c9022bbd">
              Förekomsten av kärnvapen, kemiska vapen och biologiska vapen
              utgör ju ett allvarligt hot mot internationell fred och säkerhet,
              och det behövs nya initiativ i arbetet för nedrustning och icke-spridning.
              Jag hoppas att kommissionen ska blåsa nytt liv i det globala arbetet
              mot massförstörelsevapen och att slutrapporten innebär nya bra
              rekommendationer och förslag på området.
            </seg>
            <seg n="9d4db0e3">
              Men Sverige kan inte ensamt driva de här frågorna, nedrustningsfrågorna,
              och icke-spridningsarbetet. Alla stater måste hjälpas åt. Vad
              händer då ute i världen?
            </seg>
            <seg n="5a4f70c0">
              I Europa har en bred opinion i flera länder börjat ifrågasätta
              de ca 500 amerikanska kärnvapen som finns i Belgien, England,
              Holland, Tyskland och Turkiet. Och i det norska Stortinget har
              frågan väckts om att USA ska dra bort sina kärnvapen i Europa.
              De stater som för närvarande hyser amerikanska kärnvapen på sina
              territorier bör säga upp sina avtal med USA. Den breda opinion
              som nu finns i Europa visar att detta borde vara möjligt.
            </seg>
            <seg n="075f26b3">
              Hur ser då arbetet ut i EU för en kärnvapenfri värld? Fredspriset
              till internationella atomenergiorganet IAEA satte faktiskt fart
              på arbetet. Den motivering som man gav för att ge IAEA fredspriset
              löd så här:
            </seg>
            <seg n="0771988e">
              I en tid då nedrustningsarbetet står och stampar, då det finns
              risk för spridning av atomvapen både till stater och terroristgrupper,
              och då kärnkraften på nytt ser ut att spela en allt viktigare
              roll, är IAEA:s insats av ovärderlig betydelse.
            </seg>
            <seg n="99f42690">
              IAEA inrättades 1957 för att utveckla fredlig användning av kärnkraft.
              Det är ett FN-organ, ligger i Wien och har 137 medlemsstater.
            </seg>
            <seg n="22908074">
              I höstas antog Europaparlamentet ett betänkande om icke-spridning
              av massförstörelsevapen. Betänkandet heter Icke-spridning av massförstörelsevapen:
              En roll för Europaparlamentet . Det betänkandet är mycket bra
              och innehållsrikt. Jag rekommenderar verkligen att ni läser det.
              I betänkandet uppmanar Europaparlamentet kärnvapenstaterna att
              enligt NPT och i synnerhet Natomedlemmarna Förenade kungariket,
              Frankrike och Förenta staterna, som man anser bör stärka sin moraliska
              auktoritet och trovärdighet vidta lämpliga, successiva och betydande
              åtgärder för att avskaffa sina kärnvapenarsenaler i enlighet med
              åtagandena i rättsligt bindande fördrag och avtal.
            </seg>
            <seg n="3f3eff4f">
              Europaparlamentet uppmanar vidare Israel, Indien och Pakistan
              att bli parter i NPT.
            </seg>
            <seg n="7e20439b">
              År 2002 sade Nordkorea upp NPT-avtalet och kastade ut IAEA ur
              landet och deklarerade att de hade kärnvapen, men förra året övergav
              man åter kärnvapenprogrammet efter förhandlingar med bland annat
              USA och Ryssland. Nu i år, den 1 januari 2006, bröt Iran förseglingen
              av kärnvapenanläggningen i Natanz och återupptog sin kärnenergiforskning
              under mycket hård kritik från både Europa och USA.
            </seg>
            <seg n="73c808c6">
              Mycket händer ute i världen. Jag ser att min talartid är ute,
              fru talman. Men jag vill avsluta med att säga att kärnvapen är
              alltför farliga för en vanlig människa, som till exempel den amerikanske
              vicepresidenten. En vanlig människa kan inte klara av att hantera
              dem utan att det kommer en katastrof förr eller senare. Det här
              skriver Frida Sundberg i senaste numret av tidningen Läkare mot
              kärnvapen, och hon har rätt. Den mänskliga faktorn, som det heter,
              kan vara framme när som helst och orsaka en olycka. Låt oss därför
              alla, oavsett vilken partitillhörighet vi har, kämpa för en kärnvapenfri
              värld!
            </seg>
          </u>
          <note n="2fdd38a4">
            I detta anförande instämde Kenneth Kvist (v) samt Lotta Hedström
            och Gustav Fridolin (båda mp).
          </note>
          <u who="Q4916289" xml:id="i-2be8db25686d3208-0" n="ddaefc4d" prev="i-ffc6d2d2260cc7e2-0">
            <seg n="1ce5788b">
              Anf. 33 GUNILLA CARLSSON i Tyresö (m) replik:
            </seg>
            <seg n="1fed4444">
              Fru talman! Jag ville bara ta tillfället i akt och tacka Birgitta
              Ahlqvist för att hon lyfter fram en livsavgörande fråga ur en
              säkerhetspolitisk aspekt.
            </seg>
            <seg n="f960c3eb">
              Frågan om nedrustning och icke-spridning av massförstörelsevapen
              har ju, som jag också sade i mitt huvudanförande, sällan varit
              så aktuell som nu, men den är också svårgripbar. Risken är att
              tekniken blir tillgänglig inte bara för stater. Många stater som
              förfogar över teknik eller vill omfamna den är bräckliga, hotas
              av brottssyndikat och annat, men vi ser också väldigt mycket utomstatliga
              organisationer som riskerar att kunna komma i förfogande av massförstörelsevapen.
            </seg>
            <seg n="cf9ea8da">
              Det är väldigt roligt att det är min tidigare kollega från Europaparlamentet
              som just lyfter fram frågan. Därför skulle jag bara vilja säga
              att jag tycker att det är synd att vi i detta parlament inte har
              kunnat ha en mer seriös hantering av Moderaternas yrkande. Det
              går ut på att Sverige bör vara pådrivande för att EU ska utarbeta
              en strategi för hur man inom ramen för FN ska agera när ett land
              som till exempel Iran eller Nordkorea bryter mot icke-spridningsavtalet.
            </seg>
            <seg n="5d61df7c">
              Trovärdigheten i våra system och avtal som vi nu har måste upprätthållas.
              Även om vi ser nya hot måste vi se till att icke-spridningsavtalet
              fullföljs och att man kan agera gentemot Iran just nu för att
              ha trovärdigheten i den här frågan. Jag har inte svaren på hur
              man bör agera. Men jag hade önskat att vi skulle kunna diskutera
              lite mer i riksdagen.
            </seg>
            <seg n="058f4aed">
              Vad finns det för sanktionsmöjligheter? Hur ska vi kunna agera
              i tid innan det blir för sent och innan en fundamentalistisk regim
              i Iran får tillgång till den här typen av förfärliga vapen i en
              väldigt instabil region? Det hade jag önskat att vi hunnit diskutera
              mer i utskottet.
            </seg>
          </u>
          <note type="speaker" n="a068a41f">
            Anf. 34 BIRGITTA AHLQVIST (s) replik:
          </note>
          <u who="Q4916289" xml:id="i-d669abee9dce4742-0" n="ddaefc4d">
            <seg n="16226453">
              Fru talman! Det känns bra att egentligen alla partier i riksdagen
              är eniga om att det är en oerhört viktig fråga. Men trots detta
              har vi inte haft speciellt mycket debatt. Du säger också att vi
              kanske i utskottet skulle ha haft mer diskussion av den här arten
              när det gäller framför allt kärnvapen. Jag är i varje fall glad
              att nästan alla mer eller mindre har tagit upp frågan i dag i
              sina anföranden.
            </seg>
            <seg n="2c99de7a">
              När det gäller EU finns det en bred enighet. Det kan man se i
              betänkandet. Nästan alla partier har röstat för. Det är bara fem
              personer som har röstat emot förslaget i betänkandet. Det finns
              en stor enighet om att man måste sätta ned foten och göra mer
              när det gäller massförstörelsevapen. Det visade också EU nu gentemot
              Iran. Men det är också viktigt att FN finns med i det arbetet.
            </seg>
            <seg n="fce90375">
              Anf. 35 GUNILLA CARLSSON i Tyresö (m) replik:
            </seg>
            <seg n="77dc41f9">
              Fru talman! Jag vill yrka bifall till reservation nr 1. Jag glömde
              det förut.
            </seg>
          </u>
          <note n="9822f3ef">
            Överläggningen var härmed avslutad.
          </note>
          <note n="ca94bae4">
            8 § EU-frågor
          </note>
          <note n="02008242">
            Föredrogs
          </note>
          <note type="speaker" n="3abaa2fc">
            Anf. 36 TOBIAS KRANTZ (fp):
          </note>
          <u who="Q952026" xml:id="i-338c650162c7fa14-0" n="e742cb48">
            <seg n="01227bbf">
              Fru talman! Känner ni hur det vibrerar i luften? Känner ni hettan
              och engagemanget i den svenska EU-debatten? Nej, om vi ska vara
              riktigt ärliga mot oss själva är väl det snällaste vi kan säga
              om den svenska EU-debatten just nu och under senaste tiden att
              den är ljum. Jag tror att det har sina naturliga orsaker.
            </seg>
            <seg n="e5906737">
              Det handlar för det första om politiska prioriteringar. Alla
              politiska partier har naturligtvis sitt ansvar för att se till
              att det förs en engagerad, livlig och framåtinriktad Europadebatt.
              Men det största partiet, tillika regeringspartiet, Socialdemokraterna
              har ett särskilt ansvar.
            </seg>
            <seg n="dfec2810">
              Frågan är om Socialdemokraterna tar det ansvaret. Vi ser att
              ett antal ministrar i den socialdemokratiska regeringen deltar
              om vi får uttrycka det lite försiktigt och lite snällt relativt
              sparsamt i Europeiska unionens ministerrådsmöten.
            </seg>
            <seg n="bc9ef7f5">
              Funderar vi på hur den svenske Europaministern Bosse Ringholm
              sköter sitt jobb är han relativt okänd ute i Europa. De allra
              flesta ministrar som jobbar med Europafrågor tror att det är Lars
              Danielsson som är Sveriges Europaminister.
            </seg>
            <seg n="6b1eabae">
              Det är betecknande för hur den svenska socialdemokratiska Europapolitiken
              ser ut. Det är väldigt lite av visioner, väldigt lite av engagemang
              och väldigt lite av vilja att ta upp de svåra, viktiga och avgörande
              frågorna.
            </seg>
            <seg n="9fe15ded">
              Det handlar för det andra om en vilja att våga vara visionär
              och att våga vara stridbar. Här har alla partier sitt ansvar.
              Men Socialdemokraterna har ett särskilt ansvar som största parti
              och som regeringsparti.
            </seg>
            <seg n="5cdac013">
              Det handlar om att våga inta tydliga och klara positioner. Det
              är först när de olika alternativen står i bjärt konstrast till
              varandra som det verkligen blir debatt. Det låter självklart.
            </seg>
            <seg n="a8d6485b">
              Om alla framstår som att de är överens i den politiska debatten
              finns inget att debattera och ingenting att diskutera. Då får
              man heller inget engagemang bland de medborgare som man företräder.
              Då hjälper det inte att göra som den socialdemokratiska regeringen
              nu verkar vilja göra, att inrätta en ny myndighet för att ge bidrag
              till organisationer för att skapa EU-debatt bland medborgarna.
            </seg>
            <seg n="21a57e3a">
              Medborgarna ställer sig naturligtvis den grundläggande och väldigt
              naturliga frågan: Om landets politiker, landets riksdagsledamöter
              och landets ledande företrädare inte debatterar EU-frågor, varför
              ska då vi debattera EU-frågor?
            </seg>
            <seg n="5479a725">
              Fru talman! Här framför er står en passionerad europé. Jag är
              lika stolt europé som jag är stolt smålänning, svensk och världsmedborgare.
              Jag tror på ett Europa där vi tillsammans försöker lösa de gemensamma
              problem som finns framför oss som vi inte kan lösa på egen hand.
              Det handlar om de globala miljöproblemen, kampen mot den internationella
              brottligheten och många andra frågor.
            </seg>
            <seg n="33915d62">
              Jag tror på ett Europa som bygger på decentralisering och mångfald.
              Jag tror på ett Europa där vi inte bestämmer mer på europeisk
              nivå än vad som är absolut nödvändigt, där de enskilda länderna
              försöker lösa problem som de enskilda länderna kan lösa.
            </seg>
            <seg n="d49377eb">
              Det handlar naturligtvis om välfärdspolitik, socialförsäkringar,
              kulturfrågor, forskningsfrågor och mycket annat. Där ska de enskilda
              länderna sköta politiken. Det ska man inte göra på Europanivån.
            </seg>
            <seg n="f3d3032c">
              Jag tror på ett Europa där medborgarna har makten och inte ett
              Europa där de stora viktiga frågorna görs upp av ministrar i slutna
              sammanträdesrum utan insyn.
            </seg>
            <seg n="547f9242">
              Fru talman! Jag tvekar inte att kalla mig för federalist. För
              mig handlar federalism just om de tre sakerna. Vi ska möta de
              stora avgörande frågorna gemensamt, tillsammans, därför att vi
              inte klarar dem på egen hand. Vi ska se till att vi har en decentraliserad
              struktur och lägsta möjliga nivå för de beslut som behöver fattas.
              Medborgarna ska också ha det avgörande inflytandet och inte ministrar
              och indirekt valda politiker.
            </seg>
            <seg n="e2c792df">
              Min fråga är: Var finns Socialdemokraternas vision om det framtida
              Europa? Jag har redovisat min och Folkpartiets vision om framtidens
              Europa. Var finns Socialdemokraternas vision av framtidens Europa?
            </seg>
            <seg n="3a21a6fa">
              Fru talman! I betänkandet tar utskottet upp många olika frågor.
              Det tar upp de principiella frågor som jag har försökt att beröra.
              Det tar också upp ett antal frågor som vi har haft att behandla
              med anledning av den allmänna motionstid som varit.
            </seg>
            <seg n="bb66f688">
              Det handlar bland annat om skydd mot diskriminering i EU-samarbetet.
              Där finns en reservation från bland annat Folkpartiet och flera
              andra partier om att vi måste driva på för att stärka kampen mot
              diskriminering i Europasamarbetet.
            </seg>
            <seg n="d3eb35ed">
              Trots att arbetet har gått framåt under flera år finns det fortfarande
              regler och bestämmelser som är diskriminerande för homo- och bisexuella.
              Det måste vi rätta till. Här måste Sverige inta en aktivare roll
              än vad Sverige hittills har gjort.
            </seg>
            <seg n="727f6729">
              Det gäller också frågan om hur den svenska EU-kommissionären
              ska utses. Våren 2005 hade vi en granskning i utskottet om hur
              den nomineringsprocessen hade gått till. Ett enigt utskott konstaterade
              att det inte fanns skäl att rikta kritik mot regeringen på formella
              grunder. Några formella fel hade inte begåtts när regeringen utsåg
              Margot Wallström till kommissionärsposten.
            </seg>
            <seg n="037fd6c6">
              Samtidigt är det något egendomligt. Jag tror att det för de allra
              flesta svenskar framstår som ett något knepigt sätt att hantera
              en av de absolut viktigaste frågorna i EU-samarbetet. Det gäller
              vem som ska vara svensk EU-kommissionär och som har ett enormt
              stort inflytande över EU-kommissionen, som är det organ som tar
              initiativ till lagar och lagstiftning. När man ska utse kandidat
              till den posten krävs inget samråd med riksdagen och riksdagens
              EU-nämnd.
            </seg>
            <seg n="77739c80">
              Det är något egendomligt att i många andra frågor som behandlas
              i EU-samarbetet tvingas regeringen att samråda med EU-nämnden
              och lyssna på vad den har att säga, men i just den här frågan
              måste inte regeringen göra det. Det är egendomligt att så inte
              är fallet i dag.
            </seg>
            <seg n="eb5f8743">
              Jag och Folkpartiet menar att det är centralt att den här frågan
              faktiskt utreds och granskas. Kan vi göra så att vi får en formell
              reglering av hur den posten ska utses? Det råder vissa oklarheter
              huruvida den grundlagsutredning som i dag sitter verkligen får
              granska EU-frågorna och utreda hur de ska hanteras i förhållande
              till den nya svenska författningen. Jag och Folkpartiet menar
              att vi ska undanröja denna oklarhet genom att ge Grundlagsutredningen
              tilläggsdirektiv som går ut på att utredningen ska granska om
              det behövs en formell reglering av hur den svenska EU-kommissionären
              ska utses och hur den regleringen i så fall ska se ut. Det är
              ett högst rimligt krav mot bakgrund av den granskning som utskottet
              tidigare har gjort.
            </seg>
            <seg n="b1064b73">
              Avslutningsvis, fru talman, står jag naturligtvis bakom samtliga
              de reservationer till betänkandet som bär Folkpartiets namn. Men
              för tids vinnande yrkar jag bifall endast till reservation nr
              1.
            </seg>
          </u>
          <note type="speaker" n="d45483aa">
            Anf. 37 INGVAR SVENSSON (kd):
          </note>
          <u who="Q1663473" xml:id="i-94d58fa4f7fdc5c3-0" n="0a3a6136">
            <seg n="ac826c94">
              Fru talman! Ordet passion nämndes i det föregående inlägget i
              förhållande till EU och att man ser sig som europé. Det kanske
              inte är just det ordet som jag skulle vilja använda i det här
              sammanhanget, utan mer tala om engagemang.
            </seg>
            <seg n="b0a90925">
              Om man går 20 år tillbaka i tiden och om någon då hade sagt till
              mig att jag under en stor del av mitt politiska liv kommer att
              arbeta med EU-frågor skulle jag ha skrattat åt vederbörande. Jag
              skulle ha sagt: Nej, jag är en typisk inrikespolitiker, och jag
              kommer inte att ägna mig åt detta. Men i dag vet vi alla att EU-frågorna
              är en del av vardagspolitiken. Vi träffar på dem i de olika utskotten
              och i hela det politiska arbetet. EU-medlemskapet som sedan 1995
              är ett faktum påverkar oss hela tiden i det vardagspolitiska arbetet.
            </seg>
            <seg n="2a559e27">
              Diskussionen om hur man ska gå vidare med EU är intressant. Jag
              satt i likhet med Kenneth Kvist, som finns här, och Lennmarker,
              som icke är här, i konventet som arbetade fram underlaget för
              det nya fördraget som sedan något justerades av herrar regeringschefer.
              Det var kanske en och annan dam med också.
            </seg>
            <seg n="7db1e0b8">
              Det intressanta är att processen stoppades upp när vi fick problem
              med några medlemsstaters ratificering av detta. Då sade man att
              man skulle ägna sig åt en reflexionsperiod eller tankepaus. För
              mig framstår det i den svenska debatten som om det har blivit
              en paus i tänkandet. Tobias var ju också inne på detta. Det är
              inte bra.
            </seg>
            <seg n="213dd484">
              Man kan inte bara kritisera regeringen för detta, utan vi måste
              nog vända blickarna mot oss som politiska partier över huvud taget.
              Vi visar alldeles för lite engagemang i EU-frågorna möjligtvis
              med undantag för de så kallade nej-partierna, som ofta tar upp
              de här frågorna i tid och otid. Men ett nej är inte särskilt konstruktivt
              när det gäller framtiden.
            </seg>
            <seg n="f05099b8">
              Det är bekymmersamt att vi inte har utnyttjat tankepausen eller
              reflexionsperioden till att ta en ordentlig debatt om de här frågorna.
              Tobias kritiserade att man stimulerar EU-debatten med hjälp av
              statliga bidrag. Jag ser inget större fel i detta. Men samtidigt
              måste man säga att det verkligen behövs krafttag från partierna
              för att ta tag i detta.
            </seg>
            <seg n="a469720a">
              Jag kan ifrågasätta om vi verkligen gjorde rätt som avstod från
              ratificeringsprocessen och lade hela det konstitutionella fördraget
              i frysboxen. Nu ser vi att Estland går vidare. Enligt information
              som jag fick för ett par veckor sedan förväntas även Finland ratificera
              fördraget oavsett hur man hanterar reflexionsperioden. Jag tror
              att vi skulle behöva fördjupa och bli mer engagerade i den här
              debatten. Detta är oerhört viktiga frågor.
            </seg>
            <seg n="ea4668fa">
              Jag noterar att det finns några konstigheter i reservationerna.
              Det gäller dock inte vår reservation. Reservationen om skydd mot
              diskriminering är väldigt konstig. Man vill i ett tillkännagivande
              tala om för regeringen att den ska göra vad som redan står i regeringsformen
              att den ska göra. Det är verkligen ett stort slag i luften. Den
              stadga om mänskliga rättigheter som antogs som ett politiskt dokument
              i Nice innehåller ju också de antidiskrimineringsåtgärder som
              eftersträvas i reservationen.
            </seg>
            <seg n="e94ce018">
              Ett område som är intressant är frågan om hur man remissbehandlar
              rambesluten. Det gäller över huvud taget remisshanterandet av
              EU-frågorna. Det är en fråga som man bör fundera ytterligare på.
              Det säger ju också utskottet här. En sak som jag har funderat
              på är vad som händer när frågorna angår kommuner och landsting.
              I dag är det ett dåligt förankringsarbete. Där behöver det skapas
              nya strukturer för att få in synpunkter från kommuner och landsting
              allt för att kunna hantera processen på ett bra sätt. I tidigare
              kontakter med representanter för det dåvarande Kommunförbundet
              beredningarna var förresten gemensamma kom det fram att de var
              oroliga för att det inte förekom ordentliga kontakter inför beslut
              som påverkar kommuner och landsting. Där finns ytterligare saker
              att fundera på för framtiden.
            </seg>
            <seg n="11c8ab14">
              Det är intressant att Folkpartiet i ett motionsyrkande fångar
              upp en tanke som jag väckte under granskningsärendet om en svensk
              kommissionär. Nu räknar vi väl med att Grundlagsutredningen kommer
              att ta tag i frågorna om relationerna mellan riksdag och regering,
              inte minst när det gäller den här typen av frågor. Det är inte
              tillfredsställande att regeringen inte ens behöver informera riksdagen
              om nomineringen av en svensk kommissionär. Vi förutsätter att
              det tas upp, och det behövs därför inget särskilt tillkännagivande.
            </seg>
            <seg n="977b4d42">
              Fru talman! Vi har en reservation, men den är i så kallad förenklad
              ordning. Därför avstår jag för tids vinnande från att yrka bifall
              till den.
            </seg>
          </u>
          <note type="speaker" n="2433df6c">
            Anf. 38 MATS EINARSSON (v):
          </note>
          <u who="Q5628983" xml:id="i-71be6a34ff58ef0e-0" n="dfbe1405">
            <seg n="9a1acdeb">
              Fru talman! I detta betänkande behandlas som sagt några EU-frågor
              som har hamnat hos, eller remitterats till, konstitutionsutskottet.
              Merparten av yrkandena är sådana som har framställts och behandlats
              tidigare. De behandlas därför i förenklad form. För Vänsterpartiets
              del står vi givetvis bakom dessa yrkanden även nu. De finns listade
              i reservation 7. Men för tids vinnande yrkar jag inte bifall till
              den reservationen.
            </seg>
            <seg n="51fb6816">
              Däremot yrkar jag bifall till reservation nr 2, bakom vilken
              jag och Gustav Fridolin står. I den tar vi upp tre frågor. Jag
              börjar med den andra, fortsätter med den tredje och avslutar sedan
              lite utförligare med den första.
            </seg>
            <seg n="b56f0aab">
              I den andra punkten i vår reservation säger vi att regeringen
              måste respektera och konstatera att den tilltänkta EU-konstitutionen,
              eller det konstitutionella fördraget om man så vill, har fallit
              i enlighet med de regler som gäller. Den krävde samtliga medlemsländers
              ratificering. Två länder har valt att inte ratificera. Därmed
              har projektet upphört. Det bör regeringen deklarera klart och
              tydligt.
            </seg>
            <seg n="438511d9">
              Det tredje stycket i vår reservation innebär en uppmaning till
              regeringen att i EU ta initiativ till en diskussion om hur ett
              alleuropeiskt samarbete på en annan grund än dagens EU skulle
              kunna se ut.
            </seg>
            <seg n="4bbd2871">
              Jag tycker att det är viktigt att understryka att Vänsterpartiets
              kritik mot EU vårt motstånd mot medlemskapet inte grundas på en
              underskattning av, och än mindre på ett motstånd mot, ett internationellt
              och europeiskt samarbete på många politiska områden. Tvärtom menar
              vi att EU är ett hinder för ett sådant samarbete på en demokratisk
              grund. Det är en av våra viktigaste punkter i vår kritik mot EU;
              EU försvårar och till och med förhindrar det viktiga samarbete
              som vi skulle vilja se i Europa och i världen.
            </seg>
            <seg n="041d0b0d">
              Vänsterpartiet var, som känt är, motståndare till medlemskapet.
              Vi var aktiva i kampanjen inför folkomröstningen 1994 på nej-sidan.
              De argument som vi hade då är fortfarande giltiga och har snarast
              stärkts. De är, mycket kort: EU bygger murar mot omvärlden. EU-systemet
              som sådant fyller inte minimikraven på en demokrati. EU inskränker
              medlemsländernas suveränitet och därmed demokratin i medlemsländerna,
              vilket är det viktiga. EU är konstruerat för att implementera
              en nyliberalt inspirerad ekonomisk högerpolitik. EU innebär en
              kontinuerlig centralisering av politisk makt. I det här sammanhanget
              är naturligtvis ett nej en mycket konstruktiv politik.
            </seg>
            <seg n="f7cd1daf">
              Vi konstaterar att vi tyvärr fortfarande har rätt i den här kritiken.
              Därför har vi ingen anledning att ompröva vår principiella ståndpunkt
              i medlemskapsfrågan.
            </seg>
            <seg n="b4889714">
              Däremot respekterar vi beslutet som fattades efter folkomröstningen.
              En majoritet av folket sade ja till ett medlemskap. Riksdagen
              beslutade om medlemskapet, och i den omröstningen röstade Vänsterpartiet
              ja till medlemskap av respekt för folkomröstningsresultatet. Det
              har aldrig rått någon tvekan om detta. Därav följer också att
              om Sverige skulle gå ut ur EU eller väcka frågan om utträde kräver
              det en ny folkomröstning.
            </seg>
            <seg n="73e30891">
              Vänsterpartiet har hittills inte självt drivit frågan om en ny
              folkomröstning. Vi har i stället inriktat oss på EMU-frågan där
              vi fick en folkomröstning och där nej-sidan, den konstruktiva
              sidan, vann. Det resultatet respekteras, såvitt jag förstår, av
              dem som stod på ja-sidan. Vi har inriktat oss på att få ett stopp
              för den tilltänkta EU-konstitutionen, och där fick vi hjälp av
              folkmajoriteten i Frankrike och Nederländerna.
            </seg>
            <seg n="ab78aec0">
              Vi har dock aldrig uteslutit möjligheten att väcka frågan om
              en folkomröstning också om medlemskapet. Vi har, i likhet med
              till exempel LO, ifrågasatt medlemskapet om det skulle visa sig
              att EU undergräver eller raserar kollektivavtalssystemet och den
              så kallade svenska modellen.
            </seg>
            <seg n="c18c2041">
              Nu har frågan ändock lagts på bordet genom ett initiativ från
              Miljöpartiet. Då är det naturligtvis nödvändigt för Vänsterpartiet
              att förhålla sig till detta. Jag menar att utifrån vår principiella
              inställning till EU och EU-medlemskapet och utifrån vårt krav
              på ett annat mer demokratiskt alleuropeiskt samarbete kan vi givetvis
              inte rösta emot ett förslag om en ny folkomröstning eller ens
              lägga ned våra röster utan att allvarligt riskera att skapa förvirring
              om vad som är Vänsterpartiets ståndpunkt i EU-frågan. Därför är
              det också naturligt för oss att nu yrka bifall till reservation
              nr 2.
            </seg>
            <seg n="b9f37526">
              Det finns en hel del andra frågor som berörs i det här betänkandet,
              men jag har koncentrerat mig på denna mer grundläggande och principiella
              ståndpunkt. Sedan är det naturligtvis så att vi i Grundlagsutredningen,
              där jag ingår, kommer att ta upp det kan vi inte undvika många
              av de frågor som reses med anledning av det svenska medlemskapet
              och som också har bäring på den svenska regeringsformen. Jag förutsätter
              att Grundlagsutredningen kommer att göra ett gott arbete där.
            </seg>
          </u>
          <note type="speaker" n="7f6892cb">
            Anf. 39 TOBIAS KRANTZ (fp) replik:
          </note>
          <u who="Q952026" xml:id="i-338c650162c7fa14-1" n="e742cb48">
            <seg n="c933a189">
              Fru talman! I den reservation som Mats Einarsson står bakom säger
              Mats Einarsson och Gustav Fridolin att Sverige bör lämna EU, och
              Mats Einarsson sade just från talarstolen att det är Vänsterpartiets
              principiella ståndpunkt. Samtidigt säger Mats Einarsson i reservationen
              att Sverige ska ta initiativ till en förändring av det europeiska
              samarbetet. Min enkla fråga till Mats Einarsson är följande: Hur
              ska Sverige kunna ta initiativ till förändringar av Europasamarbetet
              om Sverige inte är med i EU?
            </seg>
          </u>
          <note type="speaker" n="6ea14d74">
            Anf. 40 MATS EINARSSON (v) replik:
          </note>
          <u who="Q5628983" xml:id="i-71be6a34ff58ef0e-1" n="dfbe1405">
            <seg n="427997b0">
              Fru talman! Den formulering vi använder i reservationen är denna:
              Vi uppmanar därför regeringen att i EU ta initiativ till en diskussion
              om hur ett alleuropeiskt samarbete på en helt annan grund än dagens
              EU skulle kunna se ut.
            </seg>
            <seg n="e8509127">
              Det bygger naturligtvis på det antagandet att det tar en viss
              tid innan Sverige har lämnat EU. Jag menar att den här frågan,
              och det är Vänsterpartiets ståndpunkt, inte i första hand handlar
              om det svenska medlemskapet eller icke-medlemskapet, utan den
              handlar om det europeiska samarbetet. Där vill vi se ett annat
              samarbete, en helt annan typ av samarbete, än det som EU utgör.
              I den processen, i kampen om ett annat alleuropeiskt samarbete,
              kan också ett svenskt utträde vara en del. Men det är inte det
              som är det prioriterade för Vänsterpartiet. Det är inte så att
              bara vi slipper vara med i EU får de andra göra vad de vill. Vi
              ser detta i ett europeiskt perspektiv. Vi tror att till exempel
              en folkomröstning om ett utträde skulle kunna vara ett led i en
              sådan demokratiseringsprocess av det europeiska samarbetet.
            </seg>
          </u>
          <note type="speaker" n="e9c8fb51">
            Anf. 41 TOBIAS KRANTZ (fp) replik:
          </note>
          <u who="Q952026" xml:id="i-338c650162c7fa14-2" n="e742cb48">
            <seg n="83dc6989">
              Fru talman! Nu blir jag något konfunderad. Både i reservationen
              och i det anförande som Mats Einarsson höll framhöll han med stor
              kraft och stor tydlighet att Vänsterpartiet inte har ändrat uppfattning
              i frågan om Sverige ska vara medlem av Europeiska unionen eller
              inte. Nu ägnar Mats Einarsson sin replik åt att tala om de förändringar
              som Vänsterpartiet vill genomföra inom ramen för dagens Europeiska
              union eller som ett slags utveckling av det europeiska samarbete
              som i dag finns. Vad är egentligen Vänsterpartiets uppfattning?
              Ska Sverige vara medlem i EU eller ska Sverige inte vara det?
              Om Sverige inte ska vara medlem i EU, hur ska då Sverige kunna
              påverka utvecklingen inom Europeiska unionen och det europeiska
              samarbetets framtid?
            </seg>
          </u>
          <note type="speaker" n="8d2c846c">
            Anf. 42 MATS EINARSSON (v) replik:
          </note>
          <u who="Q5628983" xml:id="i-71be6a34ff58ef0e-2" n="dfbe1405">
            <seg n="3cf6a494">
              Fru talman! Det är lite olika saker som vi pratar om. Vi har
              det som kan göras inom ramen för det nuvarande medlemskapet och
              det nuvarande fördraget. Där är Vänsterpartiet mycket aktivt i
              EU-parlamentet och på andra håll för att göra vad som går att
              göra inom denna ram och se till att de beslut som nu fattas inom
              EU blir så bra som möjligt.
            </seg>
            <seg n="b586eb36">
              Det andra är diskussionen om hur EU-systemet kan förändras. Där
              har vi det är helt riktigt krav på förändringar som är så långtgående
              att om de realiserades kan man inte längre prata om att det är
              ett EU eller att det är en förändring inom EU-systemets ram.
            </seg>
            <seg n="ac7506fe">
              Jag menar att det finns en principiell skillnad mellan ett alleuropeiskt
              samarbete baserat på suveräna länder och det överstatliga EU-systemet.
              Om vi lyckas, och en mycket kraftfull svensk regering tillsammans
              med andra regeringar som har kommit på bättre tankar genomför
              den här förändringen, innebär detta i praktiken att EU upphör
              att finnas i den mening som vi nu menar med EU. Därmed faller
              naturligtvis också frågan om ett svenskt utträde, eftersom EU
              har upphört att finnas.
            </seg>
          </u>
          <note type="speaker" n="1bc96f05">
            Anf. 43 INGVAR SVENSSON (kd) replik:
          </note>
          <u who="Q1663473" xml:id="i-94d58fa4f7fdc5c3-1" n="0a3a6136">
            <seg n="612a350e">
              Fru talman! Det var väldigt fint och ödmjukt när Mats Einarsson
              sade att vi har rätt i analysen av EU. Den här reflexionsperioden
              har man inte använt alls, utan man säger bara nej. Hade jag kunnat
              sjunga skulle jag ha sjungit den här: Säg inte nej, säg kanske,
              kanske, kanske.
            </seg>
            <seg n="5b412f6c">
              Nu säger Mats Einarsson att EU är ett hinder för samarbetet.
              Det var ett väldigt intressant konstaterande. I repliken till
              Tobias Krantz säger han också att han vill se en helt annan typ
              av samarbete. Det är ju att stiga rätt in i dimman. Kan Mats Einarsson
              utveckla detta med en helt annan typ av samarbete lite grann?
              Det är väldigt lätt sagt, men väldigt svårt att konstruera.
            </seg>
            <seg n="b39f6542">
              Sedan pekar han på detta med centralisering. Går man in i ett
              internationellt samarbete avhänder man sig beslutsbefogenheter.
              Det är ju vitsen med det internationella samarbetet. Hur ser han
              på den centralisering som innebär att vi är skyldiga att följa
              FN-stadgans regler?
            </seg>
            <seg n="990d50ed">
              Sedan skulle jag också vilja fråga hur Mats Einarsson ser på
              bristen på demokrati i EU. Om man tänker sig det typiskt demokratiska
              systemet, är det ett parlament som har faktisk beslutanderätt
              och som tillsätter en regering. Är det att parlamentet inte har
              tillräckligt inflytande och kan tillsätta något slags EU-regering
              som han avser när han säger att det är brist på demokrati i EU?
              Vad menar Mats Einarsson med bristen på demokrati?
            </seg>
          </u>
          <note type="speaker" n="a725c72d">
            Anf. 44 MATS EINARSSON (v) replik:
          </note>
          <u who="Q5628983" xml:id="i-71be6a34ff58ef0e-3" n="dfbe1405">
            <seg n="c800eaf3">
              Fru talman! På två minuters repliktid klarar man inte allt. Jag
              får hänvisa till den motion som här finns behandlad där vi har
              försökt utveckla detta lite grann. Men jag ska säga något i alla
              fall.
            </seg>
            <seg n="57525d19">
              Vad det gäller en helt annan typ av arbete tror jag att den grundläggande
              skillnaden i vår syn på samarbetet handlar om den nationella självständigheten,
              alltså möjligheten för det nationella parlamentet, i vårt fall
              riksdagen, att fatta de slutliga besluten. Jag förnekar inte att
              det finns behov av harmonisering av lagstiftning på europeisk
              nivå, ibland på vidare nivå än så. Det måste naturligtvis finnas,
              och det finns också processer för hur man utarbetar en sådan harmoniserad
              lagstiftning. Men jag menar att det sista beslutet ändå måste
              kunna fattas i de enskilda parlamenten. Jag är alltså motståndare
              till att man överlämnar överstatlig makt till en nivå som inte
              kan vara demokratisk.
            </seg>
            <seg n="6fa84d93">
              Då kommer det federalistiska argumentet: Låt oss göra ett riktigt
              europeiskt parlament som är folkvalt och som utser en europeisk
              regering! Det är naturligtvis alldeles utmärkt på papperet. Jag
              har inga som helst svårigheter ur principiella utgångspunkter
              med en sådan modell, men problemet med den är att det är en pappersmodell.
              Europa ser inte ut så att detta skulle fungera. Det är, menar
              jag, en utopi. När man ändå försöker att gå i den riktningen går
              man de facto inte i riktning mot mer demokrati utan bara i riktning
              mot mer av överstatlighet utan att demokratin följer med. Det
              är vår grundläggande principiella kritik av EU-systemet i dag.
            </seg>
          </u>
          <note type="speaker" n="8bc4fac2">
            Anf. 45 INGVAR SVENSSON (kd) replik:
          </note>
          <u who="Q1663473" xml:id="i-94d58fa4f7fdc5c3-2" n="0a3a6136">
            <seg n="c11a4124">
              Fru talman! Det var väl inte mycket till svar egentligen på vad
              som menades med bristen på demokrati. Jag har inte talat för ett
              federalistiskt system i den mening som Mats Einarsson var inne
              på här. Jag bara undrade vad han själv menade med bristen på demokrati.
              Det tycker jag verkar något oklart. Jag för min del tror att den
              maktpolitiska hybrid som EU i dag är bör vara gällande även i
              framtiden.
            </seg>
            <seg n="c2152f27">
              Det är intressant med internationellt samarbete med bevarande
              av den nationella självständigheten. Det är en ganska intressant
              principiell frågeställning. Man vill både ha kakan och äta upp
              den. Man kan inte ha båda sakerna samtidigt.
            </seg>
            <seg n="a128b9f7">
              Allt samarbete som fungerar innebär att någon uppger någon av
              sina befogenheter för att samarbetet ska existera. Det gäller
              inte bara på det internationella planet utan även på det nationella.
              Till exempel att Vänsterpartiet samarbetar med regeringen innebär
              att man på vissa punkter ger upp sin egen självständighet, just
              för att få ett samarbete till stånd. Man driver inte igenom sin
              politik helt och hållet. Man kan inte det, men man kan komma en
              bit på väg genom samarbetet. Det betyder inte att man har uppgivit
              sina målsättningar som politiskt parti. Det är ett väldigt diffust
              och märkligt sätt att resonera.
            </seg>
            <seg n="6a14735f">
              Det är egentligen detsamma som gäller vårt förhållande till FN.
              I och med att vi har accepterat FN-medlemskapet måste vi stå bakom
              FN-stadgan och följa konsekvenserna av den i vårt agerande. Då
              kan man inte börja tala om nationell självständighet och nationella
              befogenheter.
            </seg>
          </u>
          <note type="speaker" n="965f17b4">
            Anf. 46 MATS EINARSSON (v) replik:
          </note>
          <u who="Q5628983" xml:id="i-71be6a34ff58ef0e-4" n="dfbe1405">
            <seg n="14d80b01">
              Fru talman! Jag trodde inte att det var kontroversiellt att påpeka
              att det finns ett så kallat demokratiskt underskott inom EU-systemet.
              Det brukar vara allmänt erkänt även av dem som försvarar den hybrid
              som Ingvar Svensson uttrycker det som EU förvisso är.
            </seg>
            <seg n="f461f644">
              Internationellt samarbete utan överstatlighet finns det gott
              om exempel på, till exempel inom Europarådet. Hur långt kan det
              utvecklas och på vilka områden? Det kan naturligtvis diskuteras,
              men där finns fortfarande möjligheten kvar för det nationella
              parlamentet att ratificera eller inte ratificera, att gå in i
              ett samarbete eller att inte gå in i ett samarbete på de olika
              politiska områdena. Jag ser inga konstigheter med det.
            </seg>
            <seg n="2f65cc59">
              Jämförelsen med Vänsterpartiets samarbete med regeringen och
              Miljöpartiet är något märklig. Denna morgon har Vänsterpartiets
              partistyrelse med röstsiffrorna tolvtre beslutat att godkänna
              den framförhandlade vårproposition som nu föreläggs riksdagen
              i vår. Det beslutet fattades fullständigt självständigt av vår
              partistyrelse. Om vi ska jämföra med EU-systemet skulle väl det
              innebära att Socialdemokraternas partistyrelse och Miljöpartiets
              partistyrelse skulle kunna besluta för Vänsterpartiets räkning
              att vi ska stå bakom denna budget. Det är väl snarast så EU-systemet
              fungerar.
            </seg>
          </u>
          <note type="speaker" n="7796617b">
            Anf. 47 KERSTIN LUNDGREN (c):
          </note>
          <u who="Q4964100" xml:id="i-e9ef3ef83e977c25-0" n="a0d1f871">
            <seg n="510459e9">
              Fru talman! Det är ett kvartal kvar ungefär tills vi får höra
              statsministern stå här i riksdagens talarstol och återberätta
              vad som har förevarit på det möte i Europeiska rådet som ska göra
              någon form av avslut på den tankepaus som har varit. Mot den bakgrunden
              skulle man kunna tro att det betänkande som vi nu ska diskutera,
              fru talman, vore omfångsrikt, kraftfullt och inspirerande för
              lite olika utvecklingstankar. Det här betänkandet är smalt men
              knappast vasst. Det är en restprodukt av diverse motioner som
              inte har behandlats i andra sammanhang under 2003, 2004 och 2005.
            </seg>
            <seg n="9db8b346">
              Från Centerpartiets sida vill vi se ett EU som är både smalt
              och vasst, ett EU som är demokratiskt, öppet för hela Europa,
              byggt underifrån på federalismens grundprinciper. För att möjliggöra
              det kan man välja lite olika vägar. Man kan välja krokiga vägar.
              Man kan ha smygvägar, man kan ha bakvägar eller ett öppet spår
              med tydliga strukturer.
            </seg>
            <seg n="e26af28f">
              Fru talman! Jag hoppas att vi ska få den sistnämnda modellen
              för att utveckla vårt fortsatta EU-samarbete, att vi ska slippa
              smygvägarna, bakvägarna och de krokiga vägarna som så mycket har
              präglat det hittillsvarande samarbetet. Då krävs det naturligtvis
              att vi vågar gå vidare med ett konstitutionellt fördrag.
            </seg>
            <seg n="af3387d6">
              Visst har vi haft en tankepaus. Regeringen säger sig ha tänkt,
              förmodar jag. Åtminstone kommer det att återrapporteras till kammaren
              på det sättet. Man tänkte så långt att man gav ett uppdrag till
              föga förvånande, fru talman en myndighet. Den skulle samla ihop
              det tänkande som finns och rapportera så att vi kan berätta vad
              Sverige tycker till de andra EU-länderna. Vi beklagar att vi inte
              har fått en bredare debatt än detta myndighetsspår, detta smala
              spår som blev regeringens väg.
            </seg>
            <seg n="027804cf">
              Från Centerpartiets sida valde vi och föreslog kammaren en annan
              lösning. Vi talade om ett konvent som skulle kunna vara öppet
              och fånga upp också den här debatten. Det hänvisar jag till i
              ett särskilt yttrande i detta betänkande.
            </seg>
            <seg n="180e2889">
              Jag vill beröra några andra punkter också. Skydd mot diskriminering
              i HBT-frågor för vi upp i en reservation. Det kan sägas att vi
              har frågorna i regeringsform och att det finns i olika EU-dokument,
              men det är att notera, fru talman, att det fortfarande förekommer
              regler som särbehandlar homo- och bisexuella negativt. Det gäller
              anhörigförhållanden och andra familjrelaterade bestämmelser som
              vi har kunnat se. Vi vet att det dessutom finns mycket runtomkring
              EU att göra på det här området. Därför anser vi att Sverige bör
              ta ett särskilt ansvar för de här frågorna, för likabehandlingsfrågor
              och jobba med de frågorna i EU, globalt men också med EU:s röst
              i den globala miljön. Det är viktigt, och det pekar vi på i en
              reservation tillsammans med några andra partier i kammaren.
            </seg>
            <seg n="a4dd1fc4">
              Jag vill säga något kort om rambeslut. Det ligger mycket i vad
              som anförs från Moderaterna. Dock kan man konstatera, tycker jag,
              att vi redan från konstitutionsutskottets sida har betonat att
              det traditionella remissförförandet alltjämt ska gälla som normaltillstånd.
              Det ska tillämpas precis som vid lagstiftningsärenden på olika
              godkännanden av rambeslut eller andra beslut i EU. Det är viktigt
              att den signalen finns från utskottet också i det här betänkandet.
              Det normala tillståndet ska vara en remissrunda. Andra varianter
              ska inte få gå in i dess ställe. Mot den bakgrunden har vi valt
              att inte stödja Moderaternas reservation. Vi tycker att den delvis
              slår in öppna dörrar.
            </seg>
            <seg n="94c4d73c">
              Något liknande gäller beträffande EU-kommissionären. Jag delar
              i mångt och mycket åsikterna i Tobias Krantz tidigare inlägg om
              att det är viktigt att man fångar upp de här frågorna och gör
              det i Grundlagsutredningen. Att döma av de skrivningar som finns
              i utskottets betänkande på den här punkten och de andra uttalanden
              som har gjorts finns det en bred samsyn om att också de här frågorna
              ska finnas med och kommer att finnas med i Grundlagsutredningen.
              Slutsatserna är inte därmed givna, men att frågorna kommer att
              beröras är nog alldeles klart. Mot den bakgrunden har vi valt
              att inte heller backa upp den reservationen.
            </seg>
            <seg n="3dca2b06">
              Fru talman! Även om jag har ytterligare någon reservation som
              jag naturligtvis står bakom yrkar jag bara bifall till reservation
              3 under punkt 2.
            </seg>
          </u>
          <note type="speaker" n="e0d7c6c1">
            Anf. 48 GUSTAV FRIDOLIN (mp):
          </note>
          <u who="Q2029325" xml:id="i-a245eb48ede9b729-0" n="6acdc85a">
            <seg n="b31db0ba">
              Fru talman! En annan värld är möjlig, en värld där ingen människa
              behöver svälta, en värld där inga krig längre råder, en värld
              där mänskliga rättigheter är något mer än papperet de är skrivna
              på, en värld där kvinnor och män har jämställda förutsättningar,
              en värld där de ekonomiska klyftorna har utraderats, en värld
              där den du föds av eller det land du föds i inte avgör din framtid.
              En annan värld är möjlig, fru talman, men det förutsätter mycket.
            </seg>
            <seg n="9ee077a6">
              Det förutsätter mycket av oss människor. Det förutsätter att
              vi samarbetar med varandra. Det förutsätter att vi träffas och
              möts. Det förutsätter att vi engagerar oss och bygger den här
              världen tillsammans. De stora demokratiska framsteg som gjorts
              under de gångna århundradena bygger just på människors organisering,
              samarbete och verksamhet. Det måste fortsätta också i vårt århundrade.
              Fackförbund måste samarbeta över nationsgränserna. Folkrörelser
              måste fortsätta byggas. Föreningsliv måste stärkas i lokalsamhället.
              Människor måste ges plats att bygga en framtid, och jag deltar
              gärna i alla debatter som handlar om hur detta ska ske, fru talman.
            </seg>
            <seg n="9b8020e3">
              Fru talman! Låt mig ta ett citat. Denna storslagna kontinent,
              som i stort sett omfattar jordens skönaste nejder, där kulturen
              nått sin höjdpunkt, och som kan glädja sig åt ett tempererat och
              jämnt klimat, är hemvist för alla den västerländska världens stora
              ursprungliga folk. Det är den kristna trons och etikens vagga.
              Det är grogrunden för det mesta av såväl äldre tiders som våra
              dagars kultur, konst, filosofi och vetenskap. Så lät det, fru
              talman, när Winston Churchill 1946 erbjöds att hålla ett anförande
              vid universitetet i Zürich om den kontinent som vid tiden låg
              i ruiner efter nazismens härjningar. Churchill höll sitt anförande
              i ett Europa i förändring. Det var inte bara det att kriget var
              över kolonialismen var på väg att nå sitt slut, nationalismen
              var på tillbakagång, och några decennier senare skulle de sista
              europeiska fascistdiktaturerna falla. Hans tal kom också att utgöra
              startskottet för en väldigt viktig organisation i kampen för de
              mänskliga rättigheterna, Europarådet.
            </seg>
            <seg n="d4c6c01b">
              Men vi kan nu fundera på om den brittiske statsmannen blickade
              framåt eller bakåt. Han hade förlorat sin premiärministerpost,
              och som oppositionspolitiker vände han sig till dem som ville
              bevara det stora imperiet och behålla de brittiska kolonierna.
              Att döma av sitt anförande hade han inte blivit ett med en värld
              där Europa var en av flera aktörer, där FN gavs globalt våldsmonopol
              och där krigets lärdomar fick jordens ledare att ansluta sig till
              de krav som vi nu uppfattar som självklara. Ännu var för honom
              Europa kulturernas höjdpunkt, etikens vagga och till och med grogrunden
              för all kultur. Dessutom hade vi ett gott klimat och den skönaste
              av alla nejder.
            </seg>
            <seg n="2085eafa">
              I den där schweiziska seminariesalen kan vi tänka oss att världens
              övriga delar framstod som rätt ointressanta. Asiens, Afrikas och
              Latinamerikas lott var att fungera som koloniala tjänare, Nordamerika
              var den europeiska civilisationens utpost i väster, Australien
              detsamma i öster. Att krutet uppfanns i Kina, alfabetet och siffersystemet
              kom från Mellanöstern och att muslimer och judar använde sig av
              kommersiell bokföring långt före de europeiska köpmännen ja, på
              något sätt tror jag inte att Winston Churchill nämnde det, där
              i Zürich 1946. Han ville se sin världsdel lämna kriget bakom sig
              för att gå en ny, heroisk tid till mötes i linje med upptäcktsresandenas,
              härförarnas och de stora statsmännens bedrifter. Jag tror också
              att han glömde nämna att när Vasco da Gama en gång i tiden rundade
              Godahoppsudden så upprepade han bara vad perser, etiopier, javaneser,
              indier och kineser gjort före honom.
            </seg>
            <seg n="f3707de2">
              Storbritanniens förre ledare var fortfarande en del av den koloniala
              historieskrivning som omfattades av Europa under flera sekel.
              Den nationalistiska hyllningen till en kontinent sargad av krig
              går självklart inte att fördöma ett halvt sekel senare, och det
              ska heller inte göras. Kolonialism och nationalism var de drömmar
              som hade färgat och fångat européerna länge. Det var den verklighetsbeskrivning
              som hade rått och som rådde. Så här lät de flesta tal på den tiden.
            </seg>
            <seg n="281b38e0">
              Fru talman! När Carl Bildt 2003 skulle författa en argumentationsbok
              för EMU inledde han med det upplästa citatet av Winston Churchill.
              Det är inte en varning om nationalismens faror, även om Carl Bildt
              är en man som i mycket högre grad än de flesta av oss har sett
              dem. Det är inte heller ironi. Det är en bild av Europa som den
              främsta av världsdelar, en Euronationalism, om man så får uttrycka
              det, och det är en del av en trend.
            </seg>
            <seg n="465dd062">
              Den polsk-brittiske sociologen Zygmunt Bauman är en av dem som
              följer samma trend, fast från vänster. I sin bok Europa ett oavslutat
              äventyr utropar han att det är Europa som kan rädda världen från
              kapitalets makt att spela ut länder och människor mot varandra:
              Bara här finns den erfarenhet av konfliktlösning, mångfald och
              välfärdsbygge som kan ligga till grund för ett Alternativ, säger
              han. Bara här. Bara i Europa ingen annanstans finns lösningen
              för framtiden. Här är frälsningen, här är framtiden, ropas det.
            </seg>
            <seg n="00d643ff">
              Tillåt mig problematisera, fru talman. Om vi ser ut över Europa
              i dag så ser vi ett Warszawa där det gröna partiets lokal i lördags
              utrymdes sedan den blivit hemvist för landets HBT-rörelse och
              radikala konstnärer, ett Vilnius där Prideparaden i somras förbjöds,
              ett Lissabon där kvinnor som utför abort fortfarande kan fängslas,
              ett Malta där skilsmässor är förbjudna, ett Paris där den som
              fick näst flest röster i förra presidentvalet var en person som
              förnekar Förintelsen och ett Köpenhamn och ett Wien där högerpopulistiska
              partier har fått mängder av röster.
            </seg>
            <seg n="bedd1229">
              Jag tror att det är för mycket att säga att Europa är det enda
              alternativet för framtiden. Jag tror att vi européer behöver lära
              oss att ha ett visst mått av självkritik när vi formulerar vår
              världsbild. Vi måste lära oss det av kolonialismen och de andra
              farsoter som plågat vår världsdel.
            </seg>
            <seg n="2df220e6">
              Jag ser ett annat alternativ, fru talman. Det alternativet bygger
              på den grundläggande idén om att världen bara förändras när människor
              sluter upp tillsammans och när människor gör saker tillsammans,
              och att makten därför ska ligga på så låg nivå som över huvud
              taget är möjligt. När jag i dag kämpar för ett miljöbättre samhälle
              vill inte jag att ett torskfiskestopp ska kunna stoppas av EG-domstolen.
              När jag i dag kämpar för att vi ska bygga upp ett samhälle där
              vi i Sverige är generösa mot den fattiga världen så vill inte
              jag att det ska stoppas av att EU skaffar sig en gemensam flyktingpolitik
              eller förbjuder länder att momsbefria rättvisemärkta varor. När
              jag i dag kämpar för en gemensam välfärdspolitik och för att bevara
              den skandinaviska modellen så vill inte jag vara rädd för att
              EG-domstolen hindrar det. Mitt alternativ bygger på det som i
              konventet så fint beskrevs med orden förenade i mångfald, mångfalden
              i att människor sluter sig samman, gör saker tillsammans, jobbar
              tillsammans, driver folkrörelser och agerar tillsammans.
            </seg>
            <seg n="53996128">
              Denna lägsta möjliga nivån för beslutsfattande är sällan Europa,
              men ibland är den betydligt högre än nationalstaten.
            </seg>
            <seg n="e714b686">
              Jag värnar FN. Jag tycker att det är lite tragiskt att vi i Europa
              är så väldigt fokuserade vid den europeiska utvecklingen och EU:s
              utveckling, samtidigt som reformarbetet i FN springer så snabbt.
              Vi kan glädja oss åt att äntligen ha fått en internationell brottmålsdomstol.
              Vi kan glädja oss åt att Sveriges nye utrikesminister leder ett
              reformarbete inom FN där till och med gamla heliga kor som vetorätten
              äntligen börjar ifrågasättas. Här har vi ett organ för att skydda
              de värden som måste slås fast för övernationell nivå grundläggande
              mänskliga rättigheter och gränsöverskridande miljöproblem.
            </seg>
            <seg n="1607430a">
              Fru talman! Konstitutionen föll. Ingen som respekterar de regler
              som det har fattats beslutat om enligt gällande regler kan hävda
              någonting annat när två länder i demokratiska folkomröstningar
              röstade nej. Konstitutionen, som arbetades fram av många duktiga
              personer varav vi har några här i kammaren, föll. Nu har vi en
              möjlighet att fundera på vilken typ av samarbete vi vill ha.
            </seg>
            <seg n="178ab325">
              Det ska vi göra på europeisk nivå. Inom EU tycker jag att frågan
              bör ställas om det inte är dags för ett nytt konvent där man arbetar
              fram en kompetenskatalog som kraftigt begränsar EU:s uppgifter
              till bara de sant gränsöverskridande, kanske ett direktvalt sådant.
              Det vore nog rimligt om man vill vinna folkets förtroende för
              det.
            </seg>
            <seg n="ca0f3380">
              På nationell nivå kan vi återigen ställa oss frågan vilken typ
              av förhållande vi vill ha till EU. Jag vill se en ny folkomröstning
              om EU-medlemskapet. Jag tycker att vi nu kan konstatera att det
              EU som svenskarna röstade om 1994 inte längre existerar. Till
              detta EU har nya fördrag som Nicefördraget och Amsterdamfördraget
              lagts till. Nya regler har arbetats fram. EU har fått mer makt.
              Svenskarna borde återigen få frågan om de vill vara med i detta
              EU.
            </seg>
            <seg n="184bbba1">
              I den folkomröstningen kommer jag att rösta ja. Jag kommer att
              rösta ja till ett svenskt utträde ur EU. Jag tror nämligen att
              Sverige utanför EU skulle kunna ha större makt att påverka världen
              genom exemplets makt, genom att gå före på miljöområdet, genom
              att agera för rättvisa över världen, genom att återigen avskaffa
              de tullmurar som återinfördes när Sverige gick in i EU och genom
              en generös och human flyktingpolitik. Jag kommer att rösta ja
              därför att jag tror på internationellt samarbete och tror att
              världen är större än EU, inte tvärtom.
            </seg>
          </u>
          <note type="speaker" n="b1aa3b81">
            Anf. 49 TOBIAS KRANTZ (fp) replik:
          </note>
          <u who="Q952026" xml:id="i-338c650162c7fa14-3" n="e742cb48">
            <seg n="718e00fc">
              Fru talman! Jag noterar att Gustav Fridolin använde en stor del
              av sitt anförande till att angripa Winston Churchill. Det är ju
              en person som av naturliga skäl inte har möjlighet att ta replik
              i denna kammare.
            </seg>
            <seg n="3ac96fd2">
              Min fråga gällde dock huvudsakligen ett annat spår. Både Gustav
              Fridolin och jag vet att miljöfrågorna är en av vår tids stora
              utmaningar. Inom Europeiska unionen pågår i dag ett konkret och
              handfast samarbete för att komma till rätta med miljöproblemen.
              Vi kan vara kritiska mot att det inte går tillräckligt långt och
              att det ibland fattas dåliga beslut. På samma sätt kan jag rikta
              den kritiken mot en del beslut som fattas i Sverige i dag på olika
              punkter.
            </seg>
            <seg n="881626a0">
              Miljöpartiet vill avveckla Europeiska unionen och därmed det
              konkreta och handfasta samarbete i miljöpolitiken som i dag finns.
              Min konkreta och enkla fråga till Gustav Fridolin är följande:
              Hur blir Europas miljö bättre av att Europeiska unionen avvecklas
              och att det konkreta och handfasta samarbete som i dag finns också
              avvecklas?
            </seg>
          </u>
          <note type="speaker" n="2c690a7c">
            Anf. 50 GUSTAV FRIDOLIN (mp) replik:
          </note>
          <u who="Q2029325" xml:id="i-a245eb48ede9b729-1" n="6acdc85a">
            <seg n="292c6aea">
              Fru talman! Jag ber om ursäkt till Winston Churchill om han känner
              sig orättvist behandlad i riksdagens kammare. Jag tyckte nog att
              man kunde ta upp och diskutera de stora statsmän som varit med
              och format den verklighet vi lever i och hur de uttryckte sig,
              även om de tyvärr inte längre är i livet.
            </seg>
            <seg n="85b03a16">
              Den danska miljörörelsen är intressant. Det var en av de rörelser
              som en gång ville att Danmark skulle ansluta sig till EG, detta
              för att de ur ett snävt miljömässigt perspektiv såg att Danmark
              nog kunde få bättre miljöregler med ett medlemskap i dåvarande
              EG. Tilläggas bör att ganska många av dem har ändrat sig nu, men
              det hör inte hit. De kämpade för ett danskt EG-medlemskap.
            </seg>
            <seg n="0796016f">
              Samma människor åkte när frågan kom upp i Sverige över sundet
              och kampanjade tillsammans med mig i Skåne mot ett svenskt EU-medlemskap.
              Varför det? kan man fråga sig. Jo, de sade att viktigare än små
              miljöstandarder, möjligen bättre eller sämre, är att något land
              kan gå före, att något land kan visa att miljöomställningen är
              möjlig, att det finns exempel att peka på: Titta där, det går
              att förbjuda antibiotika i djurfoder! Titta där, det går att momsbefria
              miljöriktiga varor! Titta där, det går att över tid stoppa torskfisket
              för att få upp torskbeståndet i våra hav igen! Titta, det går!
            </seg>
            <seg n="14c5df99">
              Inom EU är allt detta omöjligt. Inom EU existerar inte det som
              vissa har kallat för miljögaranti, rätten att gå före på miljöområdet.
              Inom EU hindras vi att vara exemplets makt. Jag tror att vi skulle
              ha större möjligheter att faktiskt agera internationellt för miljön
              om Sverige inte var medlem i den europeiska unionen.
            </seg>
          </u>
          <note type="speaker" n="1489415a">
            Anf. 51 TOBIAS KRANTZ (fp) replik:
          </note>
          <u who="Q952026" xml:id="i-338c650162c7fa14-4" n="e742cb48">
            <seg n="077e5fb4">
              Fru talman! Jag tycker att Gustav Fridolin på ett mycket egendomligt
              sätt försöker undvika den fråga som jag försöker ställa. Min fråga
              gällde följande. Vi har i dag stora miljöproblem i Europa. Vi
              har stora miljöproblem internationellt. Väldigt många miljöproblem
              är i dag internationella. Om svenska fabriker gör utsläpp i Sverige
              påverkar det inte bara den svenska miljön utan också miljön i
              Baltikum, Danmark och kanske också andra länder. Om danska fabriker
              gör utsläpp i Danmark påverkar det på motsvarande sätt ytterst
              vår miljö. Därför behövs det ett internationellt samarbete, ett
              globalt samarbete.
            </seg>
            <seg n="cd90326b">
              Vi kan vara mycket kritiska mot punkter i det samarbete som i
              dag pågår inom Europeiska unionen, men det är det enda samarbete
              för att bekämpa internationella miljöproblem som finns som har
              någon kraft. Detta samarbete finns här och nu, i dag. Då säger
              Miljöpartiet: Vi vill avveckla Europeiska unionen. Det innebär
              att det konkreta och handfasta samarbete som i dag finns, som
              inte handlar om olika beslut som länder kan fatta enskilt utan
              om gemensamma beslut för att tvinga länder att skärpa sin miljöpolitik,
              vill Miljöpartiet avveckla.
            </seg>
            <seg n="59c21797">
              Då är min enkla fråga till Gustav Fridolin, som jag ännu inte
              fått svar på men som jag hoppas att Gustav nu kan svara på i sin
              replik: Hur blir Europas miljö bättre av att Europeiska unionen
              avvecklas och därmed det konkreta och handfasta samarbete för
              att bekämpa miljöproblemen som finns?
            </seg>
          </u>
          <note type="speaker" n="689fa96d">
            Anf. 52 GUSTAV FRIDOLIN (mp) replik:
          </note>
          <u who="Q2029325" xml:id="i-a245eb48ede9b729-2" n="6acdc85a">
            <seg n="94f54524">
              Fru talman! Jag lämnade ett svar på hur Sverige internationellt
              kan driva på för en bättre miljöpolitik där jag sade att jag tror
              att vi har större möjligheter till detta utanför än innanför den
              europeiska unionen. Det andra svaret på Tobias Krantz fråga, eftersom
              han nu inte var nöjd med det första, är att vi också använder
              andra internationella organ, de mellanstatliga organ som finns
              på det internationella planet, för att jobba för miljöfrågor.
            </seg>
            <seg n="deeece26">
              Jag nämnde i mitt anförande just dessa två olika delar dels folkrörelsearbetet,
              det nationella arbetet, exemplets makt, dels det internationella
              samarbetet, det globala samarbetet. I sin replik kallade Tobias
              Krantz EU för globalt. Jag gissar att det var ett misstag. Det
              är ju trots allt bara 25 länder. Världen har ett antal fler länder
              och några fler världsdelar än Europa.
            </seg>
            <seg n="405efba2">
              Detta globala samarbete byggs rimligen upp inom just det organ
              som flyttat fram positionerna på miljöområdet FN. FN har trots
              motstånd från USA och en flat inställning från EU lagt fram ett
              Kyotoprotokoll som kraftigt kan begränsa växthusutsläppen i världen.
              FN är också det organ som byggt upp en internationell brottmålsdomstol
              som borde kompletteras med en miljödomstol med kraft att döma
              stater och multinationella företag som inte ställer upp på de
              miljöregler vi arbetar fram tillsammans.
            </seg>
            <seg n="598fddc9">
              Jag är inte principiell motståndare till överstatlighet. Jag
              är motståndare till när makt flyttas längre ifrån människor än
              nödvändigt, som den gör på många områden inom EU. Gränsöverskridande
              miljöproblem ska behandlas gränsöverskridande.
            </seg>
            <seg n="a2f2032b">
              Just därför, fru talman, försöker vi så länge Sverige är med
              i EU också använda just detta organ för att trycka på för en bättre
              miljöpolitik. Vi gör vad vi kan inom EU-parlamentet. Vi har en
              representant; vi har haft fler tidigare. Vi jobbar ihop med andra
              progressiva krafter i den gröna gruppen, Europeiska fria alliansen,
              för att få en bättre miljöpolitik. Tyvärr är vi dock oftast inte
              lyckosamma. Den europeiska miljörörelsen uppmanade som bekant
              de europeiska medborgarna att rösta nej till det konventsförslag
              som lades fram och som nu äntligen har fallit.
            </seg>
          </u>
          <note type="speaker" n="3be00d74">
            Anf. 53 KERSTIN LUNDGREN (c) replik:
          </note>
          <u who="Q4964100" xml:id="i-e9ef3ef83e977c25-1" n="a0d1f871">
            <seg n="984408e9">
              Fru talman! Jag hoppas att Gustav Fridolin kan vara ense med
              mig om att EU kommer att fortsätta även om Sverige skulle lämna
              EU. Det verkar ju, fru talman, som om väldigt många av Europas
              länder söker sig till EU. Vi blev för inte länge sedan ytterligare
              tio medlemmar i EU. Förhandlingar pågår för att öppna EU för hela
              Europa.
            </seg>
            <seg n="32625880">
              Den nya konstitutionen vill vissa använda som ett medel för att
              göra detta möjligt. Andra säger: Låt oss säga nej till den konstitutionen
              därför att då stoppar vi utvidgningen av EU. Varför vill Gustav
              Fridolin sälla sig till dem som vill stoppa möjligheten för hela
              Europa att vara med i EU?
            </seg>
            <seg n="2a3f5382">
              Fru talman! När Gustav Fridolin och Miljöpartiet säger att man
              vill säga ja till utträde, vad är det utträde till? Vad är alternativet
              för Gustav Fridolin? Vad innebär det för Sverige?
            </seg>
          </u>
          <note type="speaker" n="d7ba5a07">
            Anf. 54 GUSTAV FRIDOLIN (mp) replik:
          </note>
          <u who="Q2029325" xml:id="i-a245eb48ede9b729-3" n="6acdc85a">
            <seg n="7fd01b08">
              Fru talman! Stoppa möjligheterna för de länder som vill ansluta
              sig till EU det är ju befängt att påstå att jag vill något sådant,
              Kerstin Lundgren. Miljöpartiet har inte motionerat mot anslutning
              av nya länder till EU. Alla länder som i demokratisk ordning fattar
              beslut om att de vill vara med i den organisationen har givetvis
              den fulla rätten att vara det. Men jag förbehåller mig rätten
              att ha en åsikt såväl i Sverige som hos mina vänner i de gröna
              partierna i många av EU:s nya länder som gärna vill se en annan
              form av samarbete och med andra samarbetsorganisationer i andra
              länder.
            </seg>
            <seg n="74c8acce">
              EU kommer att fortsätta, säger Kerstin Lundgren. Det är väl troligt,
              även om det är en ganska intressant politisk linje. Så här ska
              det vara. Så kommer det att fortsätta att vara. Därför ska vi
              ha det så. Det innehåller liksom inget argument. Men om EU nu
              kommer att fortsätta, låt oss diskutera vilket EU vi vill ha i
              fortsättningen.
            </seg>
            <seg n="2f78ae2c">
              Jag tror att EU också skulle bli bättre om något land vågade
              säga: Om ni fortsätter på den inslagna vägen, om ni fortsätter
              flytta makt längre och längre bort, vill vi inte vara med längre.
              Jag tror att ett svenskt utträde eller något annat lands utträde
              hade varit en kraftig väckarklocka för makten i Bryssel en väckarklocka
              som de så väl behöver, för de verkar inte vakna trots att folken
              i EU i folkomröstning efter folkomröstning underkänner EU:s utveckling,
              vare sig det handlar om EMU i Sverige, den nya konstitutionen
              i Frankrike och Nederländerna eller Nicefördraget på Irland.
            </seg>
            <seg n="18201aaf">
              Vad skulle det innebära med ett utträde? Vad går vi ut till?
              Vi går ut till självständiga möjligheter att forma vår politik,
              möjligheter till internationellt samarbete i Europarådet, genom
              avtal med EU och andra länder i FN. Vi har möjligheten att föra
              en självständig linje i FN på alla de internationella områden
              vi i dag är tysta med hänvisning till EU-linjen. Vi har möjlighet
              att kritisera Kinas övergrepp i Tibet, en fråga där vi varit tysta
              med hänvisning till Frankrikes handelsintressen. Vi har möjligheten
              att stoppa svensk vapenexport till länder som vi inte vill exportera
              vapen till. Vi har möjligheten att vara en aktiv och pådrivande
              kraft för miljö, mänskliga rättigheter och rättvisa över världen
              som tyvärr har försvagats genom EU-medlemskapet.
            </seg>
          </u>
          <note type="speaker" n="115937c0">
            Anf. 55 KERSTIN LUNDGREN (c) replik:
          </note>
          <u who="Q4964100" xml:id="i-e9ef3ef83e977c25-2" n="a0d1f871">
            <seg n="0508eae7">
              Fru talman! Det är spännande att lyssna till Gustav Fridolin,
              som säger: Låt oss säga till EU att om ni fortsätter Men, fru
              talman, är det inte oss det handlar om? Är det inte den här kammaren
              som bestämmer? Är det inte vi som har makten att dela med oss
              makt till EU, därför att vi på det sättet ger Sverige en starkare
              röst i utvecklingen för Europas framtid och för EU?
            </seg>
            <seg n="43039059">
              Vi vill inte stoppa något land som vill bli medlem i EU, säger
              Gustav Fridolin. Men just bristen på en ordnad struktur för detta,
              som öppnar vägen så som den nya konstitutionen skulle ha kunnat
              göra, innebär ju att man stoppar. Man vet att på det sättet kan
              man spjärna emot. Det är precis enligt den modellen som man har
              sett de nationalistiska rörelserna och andra grupperingar agera
              i andra länder. Man ser konstitutionen som ett hot mot det egna
              självbestämmandet på alla punkter, och man ser framför allt att
              man inte vill ha vissa länder med.
            </seg>
            <seg n="8f89fa6c">
              Fru talman! Gustav Fridolin talade om en annan värld som möjlig.
              Javisst, den är möjlig. Men då måste vi ha modet att våga samarbeta,
              våga ge upp beslutsrätt på vissa ställen för att vinna mer. Det
              är just det som EU handlar om, fru talman, och det är mot den
              bakgrunden märkligt att Gustav Fridolin inte vill vara med. Men
              det låter lite grann som om Miljöpartiets relation till EU är
              ungefär som Miljöpartiets relation till regeringsfrågan. Ska man
              bestämma allt själv och stå där ståtligt och visa sin fana, eller
              ska man kliva in och ta ansvar också för lite jobbigare beslut?
              I regeringsfrågan verkar Gustav Fridolin ha bestämt sig för att
              ta den andra vägen. Varför inte göra det också när det gäller
              EU, för Sveriges, Europas och för den delen för de globala möjligheternas
              skull?
            </seg>
          </u>
          <note type="speaker" n="91b6e5c0">
            Anf. 56 GUSTAV FRIDOLIN (mp) replik:
          </note>
          <u who="Q2029325" xml:id="i-a245eb48ede9b729-4" n="6acdc85a">
            <seg n="8ac46e1f">
              Fru talman! Vi tar med oss den gröna fanan in på Rosenbad. Parallellen
              håller inte, Kerstin Lundgren. Det håller inte heller att avfärda
              all kritik mot EU-konstitutionen och EU:s utveckling som trångsynt
              och nationalistisk. Är franska Attac nationalister? Är norska
              Senterpartiet nationalister? Är den europeiska miljörörelsen med
              över en miljon medlemmar i vår världsdel nationalister? Är de
              nederländska väljarnas majoritet nationalister? Är de franska
              väljarnas majoritet nationalister? Är de svenska väljarnas majoritet
              i EMU-omröstningen nationalister? Nej, det är människor som fattar
              kloka beslut, funderar, överväger och kommer fram till ett ställningstagande.
              Det finns säkert nationalister bland dem, men de flesta är inte
              det. De flesta är nog globalister som tror på en annan värld än
              det EU som nu håller på att byggas upp.
            </seg>
            <seg n="47ab1b8a">
              Det finns en brittisk liberal, en intressant tänkare, Timothy
              Garton Ash. Han sade så här en gång: Det finns en bild av ett
              Europa som om det inte går framåt mot enandet är dömt att gå bakåt.
              Han kallade den teorin för trampcykelteorin. Europas ledare verkar
              tro att om man inte fortsatte trampa föll cykeln omkull. Men,
              sade han, Europa är ingen cykel. Och dessutom: Alla som kan cykla
              vet att det bara är att sätta ned foten. Och så förklarade han:
              Vi har alla möjligheter vi vill. Vi kan bygga det Europa vi vill.
              Vi kan välja olika samarbetsformer om vi vill. Vi kan välja att
              samarbeta med olika länder i olika frågor. Vi kan välja att riva
              murarna som EU har byggt upp. Vi kan välja att ha en annan handelspolitik
              om vi vill. Och det är just det valet jag vill göra. Jag tror
              att vi har större möjlighet att göra det valet om vi inte har
              medlemskapet i EU. Så länge vi är medlemmar kämpar vi för att
              EU gemensamt ska göra det valet.
            </seg>
          </u>
          <note type="speaker" n="55277ad7">
            Anf. 57 INGVAR SVENSSON (kd) replik:
          </note>
          <u who="Q1663473" xml:id="i-94d58fa4f7fdc5c3-3" n="0a3a6136">
            <seg n="3204647f">
              Fru talman! Det var intressanta punkter som Gustav Fridolin tog
              upp. Min första fråga är närmast retorisk. Hur verkningsfullt
              är ett lokalt nationellt torskförbud i Östersjön? Redan där torskade
              Gustav Fridolin.
            </seg>
            <seg n="2c434c38">
              Nu började Fridolin väldigt storstilat med Churchill och anknöt
              till Carl Bildt och så vidare. Men varken Churchill eller Storbritannien
              var ju initiativtagare till EU, så det var något märkligt att
              börja en EU-debatt på det sättet. Storbritannien har snarast släpats
              in i EU och är fortfarande väldigt kritiskt till exempel mot Europakonventionen,
              ett dokument som är juridiskt bindande för Europarådets arbete.
            </seg>
            <seg n="333134cd">
              Nej, de som skapade EU, skapade idén, insåg att nationalismen
              var det som var hindret. Därför skapade de en organisation som
              innebar ett samarbete där man släpper en del av den nationella
              självständigheten för att få till stånd ett samarbete just i syfte
              att skapa fred i ett sargat Europa. Det var utgångspunkten och
              inte nationalismen, som Gustav Fridolin försöker säga, eller imperialismen.
            </seg>
            <seg n="bb814d4c">
              Det intressanta är att Gustav Fridolin när han nu ska kritisera
              EU ger sig på och kritiserar olika delar i olika medlemsländer;
              problem där och problem där. Ja, Gustav Fridolin, är det inga
              problem i Sverige? Vi kan själva se att det är massor av problem
              i Sverige. En britt, en tysk eller en fransman skulle kunna hitta
              jättemånga problem i Sverige. Är det ett skäl emot ett samarbete?
            </seg>
            <seg n="406a10db">
              Jag får återkomma i min andra replik till ännu en sak som jag
              skulle vilja ta upp.
            </seg>
          </u>
          <note type="speaker" n="e605ff06">
            Anf. 58 GUSTAV FRIDOLIN (mp) replik:
          </note>
          <u who="Q2029325" xml:id="i-a245eb48ede9b729-5" n="6acdc85a">
            <seg n="babc9ba1">
              Fru talman! Man kan när man lyssnar på ett anförande välja att
              försöka lyssna och förstå och komma med invändningar där man inte
              håller med. Eller också kan man välja att lyssna och missförstå
              och använda missförstånden till att angripa den som höll anförandet.
            </seg>
            <seg n="368db722">
              Torskförbudet kan vi diskutera i sak. Jag tyckte att det var
              bra. Men det intressanta i den här debatten är att en majoritet
              i den här kammaren var beredd att säga att under några år ska
              Sverige inte fiska upp torsken i Östersjön så att vi kan få ett
              ordentligt fiskbestånd och livet kan återkomma till Västerhavet,
              som det faktiskt var och inte Östersjön. Då säger EG-domstolen:
              Nej. Det får ni inte. Ni är skyldiga att fiska upp er kvot. Ska
              jurister i EG-domstolen, ett övernationellt organ, ha rätt att
              säga att vi inte får stoppa vårt torskfiske i Sverige? Jag tycker
              inte det.
            </seg>
            <seg n="57f5cf41">
              Sedan angriper Ingvar Svensson att det var just Churchill jag
              citerade. Det intressanta var inte och det sade jag, Ingvar att
              Churchill sade det i en tid när alla talade ungefär så. Det intressanta
              var att detta var det som lyftes fram när Carl Bildt skulle argumentera
              för EMU i vår tid.
            </seg>
            <seg n="0a27b69c">
              Jag tyckte att det var bra och det är nog ingen som säger något
              annat nu att Europa enades efter kriget. Kol- och stålunionen
              var ett bra initiativ. Samarbetet som följde därefter var ett
              bra initiativ. Men i dag håller ett annat EU på att växa fram.
              EU håller på att stöpa sig in i samma nationalism som dåtidens
              ledare ville komma ifrån. Den nationalismen är tillbaka men nu
              i EU-tappning.
            </seg>
            <seg n="b3b839eb">
              Vi har en euronationalism. Är den då berättigad? Är det berättigat
              att säga som Zygmunt Bauman, nämligen att bara här finns erfarenhet
              av konfliktlösning, mångfald och välfärdsbygge som kan ligga till
              grund för ett alternativ? Nej, menar jag, det är inte berättigat.
              Jag tog upp dessa exempel. Jag kunde också ha nämnt Helsingfors,
              där Prideparader utsätts för hatbrott, klyftorna ökar och hemlösheten
              är ett svårt problem. Visst, vi har problem i Europa. Dem måste
              vi lösa gemensamt över världen, mellan folkrörelser och i våra
              länder.
            </seg>
          </u>
          <note type="speaker" n="e7aa4236">
            Anf. 59 INGVAR SVENSSON (kd) replik:
          </note>
          <u who="Q1663473" xml:id="i-94d58fa4f7fdc5c3-4" n="0a3a6136">
            <seg n="208b5649">
              Fru talman! Det gäller att förstå. Det intressanta är att Carl
              Bildt blandas in i debatten. Han är inte här i kammaren och kan
              inte svara för sig. Det intressanta är utgångspunkterna för när
              EU och EG bildades. Vi måste gå på grunderna och inte bara vad
              en och annan politiker på vägen har debatterat och ansett.
            </seg>
            <seg n="93fbceff">
              Gustav Fridolin säger att det var bra med Kol- och stålunionen.
              Kanske var Romfördraget 1957 också bra. Något senare har det gått
              snett. Men var går gränsen för när det går snett? Det är ingen
              konst att peka på problem inom EU-organisationen eller EG. Det
              är fortfarande två fördrag att ta hänsyn till. Det finns massor
              med problem. Hur är det i politiken? Är vi inte i politiken för
              att lösa problemen? Eller vad ska vi syssla med? Klia varandra
              på ryggen, eller?
            </seg>
            <seg n="7aa77c1c">
              Vi kan diskutera EU:s konstruktion och så vidare. Men att den
              finns är väl ingen nackdel? Det är ett samarbete för att komma
              en bit på väg. Gustav Fridolin talade tidigare varmt om lägsta
              möjliga nivå. Det anknyter väl till subsidiaritetsprincipen. Men
              han betonade lägsta, inte möjliga! Man måste ha båda de leden
              med i bilden. Det handlar om ändamålsenligheten, det vill säga
              att vi ska fungera och lösa gemensamma problem tillsammans. Allt
              är inte bra i EU. Gustav Fridolin är inte motståndare till internationellt
              samarbete, men han ger inga som helst bilder av hur detta samarbete
              skulle kunna vara som ett alternativ till EU-konstruktionen.
            </seg>
          </u>
          <note type="speaker" n="9fc65088">
            Anf. 60 GUSTAV FRIDOLIN (mp) replik:
          </note>
          <u who="Q2029325" xml:id="i-a245eb48ede9b729-6" n="6acdc85a">
            <seg n="a7cdf0dd">
              Fru talman! När jag berättar om FN:s reformering och det nya
              FN som växer fram visar jag alltså ingen bild av ett alternativ?
              Men, Ingvar, jag visar en bild av ett alternativ. Du kan tycka
              att det är ett dåligt alternativ eller att det inte är ett tillräckligt
              alternativ, men upprepa inte att det inte finns ett alternativ.
              Det är inte ärlig debatteknik.
            </seg>
            <seg n="91e9e3ab">
              Det är inte heller ärligt att angripa att man citerar böcker.
              Jag kommer ut med en bok i juli. Jag hoppas att den kommer att
              användas i riksdagsdebatterna även efter det att jag inte finns
              här. När man skriver en bok är det väl tänkt att den ska läsas
              även när man inte är närvarande, just för att kunna analysera
              och ta en debatt.
            </seg>
            <seg n="ce479950">
              Var går gränsen när samarbetet inte längre är positivt och bra?
              Gränsen går nog när samarbetet utbyts till union, när det inte
              längre handlar om att jag och Barbro träffas för att lösa problem
              tillsammans utan jag och Barbro säger: Nu ska vi gå in i en union
              där Mats, Billy, Tobias och Ingvar kan bestämma över oss, där
              en majoritet kan köra över oss. Där tror jag att gränsen ofta
              går.
            </seg>
            <seg n="62b2ac2b">
              Gränsen går när makten flyttas i frågor som faktiskt kan avgöras
              på en lägre nivå. För mig är betoningen på det lägsta. Jag tror
              att besluten blir bäst när de ligger på lägsta möjliga nivå. Därför
              tycker jag att EU har tagit på sig för mycket makt i dag. Jag
              tycker att centraliseringen av beslutsbefogenheter inom Europa
              är en farlig utveckling som gör det svårare att förändra den politiska
              verkligheten, vare sig det handlar om flyktingfrågor, global rättvisa
              eller miljöpolitik. Jag skulle gärna se att makten decentraliserades,
              åternationaliserades, och flyttades också inom Sverige.
            </seg>
            <seg n="1a89a6b0">
              Jag tror att gränsen går när samarbetsorganet får ett värde i
              sig, när det inte längre är innehållet i samarbetet som är intressant
              utan själva strukturen, när man övergår från att vi måste lösa
              vissa problem tillsammans till att till och med bygga murar mot
              omvärlden på det sätt som EU gör i dag. Det är därför jag vill
              ta upp euronationalismen. Det är därför jag tycker att det är
              dags att börja diskutera hur man i dag försvarar Europa med ungefär
              samma argument som man förr försvarade sina nationalstater. Jag
              tror att vi klarar oss utan nationalism vare sig den är europeisk
              eller svensk. Jag tror på globalt samarbete, jag tror på samarbete
              mellan människor, och jag tror inte att EU i dagens tappning har
              en bra funktion.
            </seg>
          </u>
          <note type="speaker" n="e1a0dd1b">
            Anf. 61 BILLY GUSTAFSSON (s):
          </note>
          <u who="Q3375152" xml:id="i-61fa0cd6809fb5a3-0" n="251da615">
            <seg n="9819b5a5">
              Fru talman! Vi debatterar nu ett antal EU-frågor som har sin
              grund i motioner som har väckts. Jag ska lite senare göra några
              korta kommentarer till de reservationer som finns. Men innan dess
              tänkte jag delge några mer personliga reflexioner.
            </seg>
            <seg n="79902ca5">
              Det har länge stört mig att så fort vi har en diskussion eller
              debatt om EU blir den snabbt polariserad. Det blir antingen svart
              eller vitt. I min värld är det sällan så kristallklart att en
              fråga är antingen himmel eller helvete. Nästan alltid finns det
              både plus och minus. Ibland ställer jag mig frågan: Är det alldeles
              omöjligt att föra ett lugnt samtal om EU, och finns det förutsättningar
              att försöka se vad som är bra och vad som är mindre bra eller
              till och med dåligt?
            </seg>
            <seg n="7e299d96">
              Om vi skulle se både plusen och minusen borde vi kunna diskutera:
              Vad är det som överväger? Finns det hot och möjligheter som har
              större tyngd än andra? Det är nog inte så lätt att det bara är
              att räkna upp fördelar respektive nackdelar och sedan summera
              för att få fram vad som väger tyngst. I diskussionen om för- respektive
              nackdelar bör vi också försöka väga in vilka de realistiska alternativen
              är. Vi kan önska oss en värld, men den blir inte så intressant
              om vi inte försöker kapa till den till hur det faktiskt ser ut.
              Då måste vi diskutera vad som kan vara möjligt att göra.
            </seg>
            <seg n="ac0886bf">
              Om jag skulle sätta en etikett på mig själv skulle jag beskriva
              mig själv som kritiskt positiv. Jag anser att jag kan vara för
              EU men samtidigt vara kritisk till vissa inslag och företeelser.
              Jag menar att man kan vara bådeoch, men man måste ta ställning
              för vilket som överväger.
            </seg>
            <seg n="359a4b61">
              Anledningen till att jag har en positiv grundsyn på EU är att
              jag tycker att det finns några grundläggande möjligheter som väger
              tyngre tillsammans än nackdelarna. För mig finns det åtminstone
              fyra grundläggande möjligheter som gör att jag tror att detta
              ändå är att föredra i förhållande till att vi skulle lämna unionen.
            </seg>
            <seg n="80e6181b">
              I en alltmer globaliserad värld ställs arbetare mot arbetare.
              Man utnyttjar en underbudskonkurrens. Ska löntagarnas ställning
              stärkas är det min övertygelse att vi måste ha möjlighet att fatta
              politiska beslut som går över nationsgränserna. Då utgör EU en
              möjlighet till det.
            </seg>
            <seg n="7d7282d0">
              Den andra möjligheten är följande. Gustav beskrev situationen
              efter andra världskriget. Under förra århundradet drabbades Europa
              av två förödande världskrig. Det är lätt att bli överens om att
              det inte får hända en gång till. Då är det min övertygelse att
              länder som ingår i en frivillig gemenskap inte kommer att starta
              krig med varandra.
            </seg>
            <seg n="54f90c2f">
              Den tredje grundläggande möjligheten handlar om den organiserade
              brottsligheten, som vi läser om varje dag, som vi kan ta del av
              i nyhetssändningar, som hittar mer och mer sofistikerade sätt.
              Ska vi kunna möta det tror jag att vi måste ha ett motvapen, och
              det motvapnet kommer vi inte att kunna ha på ett bra sätt om vi
              är för oss själva. Vi måste hitta ett bra sätt, och där tror jag
              att EU kan vara en del.
            </seg>
            <seg n="15b9fe56">
              Det fjärde handlar om miljöfrågor. Miljöförstöringen i luft och
              vatten gör inte halt vid våra nationsgränser. Det är min övertygelse
              att om vi ska kunna lämna över en värld till våra barn och barnbarn
              som vi kan ta ansvar för måste vi få ett bättre fungerande internationellt
              samarbete. Även här tror jag att EU har en roll att spela.
            </seg>
            <seg n="d3810f7b">
              Detta bygger också på att jag i grunden har uppfattningen att
              vi möter framtiden bäst tillsammans. Och vägen tillsammans är
              inte att gå baklänges.
            </seg>
            <seg n="c9a31f0b">
              Fru talman! Jag ska sluta med att säga några korta ord om några
              av reservationerna.
            </seg>
            <seg n="c7229b11">
              Reservation 1 från Folkpartiet har jag två kommentarer till.
              Inledningsvis där tror jag att Tobias Krantz är överens med mig
              är den delvis överspelad. Man tar sikte på hur den så kallade
              tankepausperioden skulle användas, och den lider nu mot sitt slut.
              Ett uttalande i den delen är lite sent i tid.
            </seg>
            <seg n="35e6b319">
              I övrigt ser inte jag att vi har så våldsamt olika uppfattningar.
              Låt mig bara ta det här med en särskild myndighet för att fördela
              pengar, som Tobias nämnde i sitt anförande. I samband med att
              man behandlade förslaget från EU 2004-kommittén lade regeringen
              det åt sidan och har inte inrättat någon sådan myndighet.
            </seg>
            <seg n="28b49c1d">
              Jag tror alltså att reservation 1 är delvis överspelad men att
              det inte är så våldsamt stor skillnad i sak.
            </seg>
            <seg n="6446f8bc">
              Reservation 2 från Vänsterpartiet och Miljöpartiet är inte helt
              förvånande. Man kan konstatera att vi i grunden har olika uppfattningar
              om EU-medlemskapet. Det mest grundläggande är den första delen
              i reservationen. Mats delade in den i tre delar, men jag tycker
              att den första delen är den grundläggande. Den syftar till att
              Sverige ska lämna EU, och där har vi helt olika uppfattningar.
              Den frågan handlar om att vara eller inte vara. Mot den här bakgrunden
              är det en ganska logisk reservation, även om jag naturligtvis
              inte delar uppfattningen i sak.
            </seg>
            <seg n="66a46da5">
              Jag kan se de problem som Gustav Fridolin så retoriskt skickligt
              beskrev från olika städer i medlemsländerna. Jag tror att Gustav
              och jag också kan reagera på ungefär samma sätt. Däremot begriper
              inte jag på vilket sätt problemen undanröjs genom att vi går ur
              EU. Där skiljer sig våra uppfattningar.
            </seg>
            <seg n="3b774b0a">
              Fru talman! Reservation 3 kommer från Vänsterpartiet, Miljöpartiet
              och Centern och handlar om diskrimineringsfrågorna. Även här måste
              jag konstatera att vi i sak egentligen inte har särskilt olikartade
              uppfattningar. Skillnaden är möjligen att jag är trygg i förvissningen
              om att svenska företrädare i EU och andra internationella sammanhang
              för fram den uppfattning som det finns en bred uppslutning om
              i den svenska riksdagen och i det svenska samhället, i fråga om
              synen på diskrimineringsfrågorna. Vad har vi för anledning att
              misstänka att man skulle ha en uppfattning här och sedan inte
              föra fram den i EU-sammanhang? Det förstår inte jag.
            </seg>
            <seg n="506eab8f">
              Jag menar att den reservationen, om ett tillkännagivande, är
              att slå in öppna dörrar.
            </seg>
            <seg n="acf64abd">
              Jag ska sluta med reservation 5 från Folkpartiet som handlar
              om nominering av EU-kommissionär. Det blir möjligen lite tjatigt.
              Jag har ingen principiell invändning mot den, Tobias. Jag tror
              att det kan vara så att det finns ett värde i att se över och
              eventuellt också formalisera ett förfarande vid nominering av
              svensk EU-kommissionär. Jag ser att den typen av behov kanske
              finns.
            </seg>
            <seg n="5bb16dd9">
              Däremot skiljer vi oss i uppfattningen om det skulle krävas ett
              tillkännagivande. Jag tror att det var Kerstin Lundgren som var
              inne på jag delar den uppfattningen att det mot bakgrund av de
              uttalanden med mera som har gjorts finns all anledning att utgå
              från att Grundlagsutredningen på eget initiativ kan ta upp och
              diskutera den här frågan och att det ryms inom ramen för uppdraget,
              även om det inte framgår explicit.
            </seg>
          </u>
          <note n="4997263a">
            Avslutningsvis vill jag yrka bifall till utskottsmajoritetens
            förslag och avslag på samtliga reservationer.
          </note>
          <note type="speaker" n="8f014d74">
            Anf. 62 MATS EINARSSON (v) replik:
          </note>
          <u who="Q5628983" xml:id="i-1c1f42b8f393d736-0" n="dfbe1405" next="i-de92a1c0181d12df-0">
            <seg n="3dab5d20">
              Fru talman! Billy Gustafsson började med att slunga pragmatikerns
              universalargument tillbaka mot oss EU-kritiker: Det ni säger låter
              fint, men det är inte möjligt. Med anledning av detta skulle jag
              vilja citera Vänsterpartiets partiprogram. Jag vet inte vilken
              auktoritet det har i den här kammaren, men det är i alla fall
              tänkvärt.
            </seg>
            <seg n="caeb87ea">
              Politik är det möjligas konst men vänstern får aldrig kapitulera
              inför de existerande maktstrukturerna. I sin kamp kan rörelser
              och partier förflytta samhällets ideologiska balanspunkt. Därmed
              flyttas gränsen mellan omöjligt och möjligt. Varje viktigt steg
              framåt i historien har tagits av människor som vägrat acceptera
              den dominerande uppfattningen om vad som är möjligt och tillåtet.
            </seg>
            <seg n="4bf72234">
              Jag tänkte använda min replik till att exercera lite formallogik
              enligt denna modell: Om A och B, så C. Jag påstår att A och B
              är förhanden, och alltså C, enligt denna modell.
            </seg>
            <seg n="f9d66e35">
              För att ett nytt konstitutionellt fördrag för EU ska bli giltigt
              krävs det att samtliga medlemsländer ratificerar det. Det är den
              första premissen.
            </seg>
            <seg n="60fd0625">
              Den andra premissen: Två av medlemsländerna, Frankrike och Nederländerna,
              har efter folkomröstning valt att inte ratificera.
            </seg>
          </u>
          <note n="987dd144">
            Slutsats: Förslaget till nytt konstitutionellt fördrag har fallit.
          </note>
          <u who="Q5628983" xml:id="i-de92a1c0181d12df-0" n="dfbe1405" prev="i-1c1f42b8f393d736-0">
            <seg n="0dd1e163">
              Är, Billy Gustafsson, någon av premisserna felaktig? Eller är
              slutsatsen i någon mening logiskt ogiltig?
            </seg>
          </u>
          <note type="speaker" n="309ed69d">
            Anf. 63 BILLY GUSTAFSSON (s) replik:
          </note>
          <u who="Q3375152" xml:id="i-61fa0cd6809fb5a3-1" n="251da615">
            <seg n="d7c51306">
              Fru talman! Jag har nog inte den retoriska talangen att kunna
              dela upp det här i A, B, C och D eller hur du gjorde. Låt mig
              emellertid kommentera det ungefär på det här sättet.
            </seg>
            <seg n="6d1dcfed">
              Det är riktigt uppfattat att ingången var att för att det konstitutionella
              fördraget skulle bli gällande krävdes det ett ja-beslut av samtliga
              medlemsländer. Vem hade bestämt det? Som jag uppfattar det var
              det EU som hade bestämt det inför processen. Sedan fick man de
              här två nejen. Då sade man: Det gäller nu att hantera den här
              situationen. Man sade: Nu stannar vi upp med den här processen
              och genomför en dialog i de olika medlemsländerna, och sedan stämmer
              vi av det. Jag tror att det ska ske någon gång i juni detta år.
            </seg>
            <seg n="ab630d89">
              Jag antar att EU då kommer att diskutera hur vi ska hantera den
              här situationen. Nyckeln till det, om man ska gå vidare med det
              gamla fördraget, det fördrag som det röstades nej till i Frankrike
              och Nederländerna, är de två länderna. Jag vet inte vilken syn
              de har. De säger: Nu har vi haft en dialog där vi känner att vi
              i dag skulle kunna få ett ja till förslaget till nytt fördrag.
              Inte vet jag. Annars kommer man väl fram till att vi nu får börja
              om och ta fram förslag till ett nytt fördrag. Däri har jag inte
              någon insikt för ögonblicket.
            </seg>
          </u>
          <note type="speaker" n="674979db">
            Anf. 64 MATS EINARSSON (v) replik:
          </note>
          <u who="Q5628983" xml:id="i-71be6a34ff58ef0e-5" n="dfbe1405">
            <seg n="61124a2d">
              Fru talman! Det är i någon mening riktigt att det var EU själv
              som hade bestämt att det krävdes ratificering av samtliga medlemsländer.
              Men det grundar sig i sin tur på internationell fördragsrätt och
              folkrätt, så jag tror inte att det ens teoretiskt hade varit möjligt
              att ha någon annan ordning där.
            </seg>
            <seg n="08a2ae8f">
              Om jag tolkar Billy Gustafsson rätt innebär det i princip att
              man vid lämplig tidpunkt ska fortsätta att fråga Frankrikes och
              Nederländernas befolkning: Var ni inte egentligen för detta? Man
              håller sedan på så tills man får ett ja. Då klappar man till och
              genomför detta.
            </seg>
            <seg n="e5324710">
              Vilken demokratisyn speglar det? Om man tänker sig möjligheten
              att göra på det sättet, varför inte göra på motsvarande sätt i
              de länder där man sade ja till det konstitutionella fördraget
              som Spanien, Luxemburg och en del andra? Nu känner vi att opinionen
              har svängt så nu kör vi en ny folkomröstning. Var det inte så
              att ni egentligen var emot detta? Då kanske det blir nej i Luxemburg
              till exempel.
            </seg>
            <seg n="92dea0ff">
              Så kan man ju inte hantera folkomröstningsinstrumentet. Vi fick
              tyvärr inte möjlighet att använda det i Sverige. Det är inte respekt
              för demokratin att tänka sig att man fortsätter att ställa frågan
              tills man får rätt svar.
            </seg>
          </u>
          <note type="speaker" n="8d1562f7">
            Anf. 65 BILLY GUSTAFSSON (s) replik:
          </note>
          <u who="Q3375152" xml:id="i-61fa0cd6809fb5a3-2" n="251da615">
            <seg n="9136d8a3">
              Fru talman! Jag är helt överens med Mats Einarsson. Det ligger
              en oerhörd fara i att driva krav om folkomröstningar i samma fråga
              för att invänta rätt beslut.
            </seg>
            <seg n="93d12351">
              Är det inte precis det ni begär i reservationen? Hur många gånger
              ska vi rösta om det svenska medlemskapet? Tills Mats Einarsson
              har fått rätt, antar jag, annars hade ni väl inte skrivit reservationen.
            </seg>
            <seg n="c51553c5">
              Det jag försökte säga jag kanske var väldigt otydlig var att
              medlemsstaterna själva äger hur man ska gå vidare i processen.
              Det var min poäng.
            </seg>
          </u>
          <note type="speaker" n="c1d08498">
            Anf. 66 TOBIAS KRANTZ (fp) replik:
          </note>
          <u who="Q952026" xml:id="i-338c650162c7fa14-5" n="e742cb48">
            <seg n="db0aa0be">
              Fru talman! Inledningsvis vill jag tacka för det klargörande
              som Billy Gustafsson gjorde om den nya så kallade EU-myndigheten.
              Jag tycker att det är bra att Billy Gustafsson tar avstånd från
              tanken att det ska inrättas en ny myndighet för att stimulera
              EU-debatten. Det är jag, Billy Gustafsson och politiska debattörer
              i kontakt med medborgarna som ska stimulera EU-debatten, inte
              en myndighet.
            </seg>
            <seg n="a95ac38d">
              Det var i de flesta stycken ett alldeles utmärkt anförande som
              Billy Gustafsson höll. Det var passionerat. Det var engagerat.
              Det tog upp de stora centrala framtidsfrågor som Europa står inför.
              Jag skulle önska att fler socialdemokrater, inklusive Billy Gustafssons
              partikamrater i regeringen, höll fler anföranden av den typ som
              Billy Gustafsson just höll. Det var dessutom alldeles utmärkt
              med betoningen av fredstanken. Mycket av den här debatten har
              ju ägt rum nästan utan att vi har reflekterat över att EU grundades
              därför att vi skulle undvika nya krig och konflikter på vår kontinent.
              Detta har glömts bort. Jag är glad att Billy Gustafsson har tagit
              upp det i debatten.
            </seg>
            <seg n="97da2e65">
              Det som Billy Gustafsson säger framstår som väldigt intressant
              när man tar del av de synpunkter som Gustav Fridolin och Mats
              Einarsson för fram i debatten. Det är uppfattningar som diametralt
              strider mot dem som Billy Gustafsson just har framfört. Det handlar
              ju om att gå ur EU, att svartmåla det europeiska samarbetet och
              att inte se det europeiska samarbetets möjligheter. Samtidigt
              pågår en diskussion om att Vänsterpartiet och Miljöpartiet ska
              ingå i en kommande regering, om Socialdemokraterna och dess samarbetspartier
              får makten efter valet.
            </seg>
            <seg n="12032728">
              Hur går det ihop? Hur ska ni kunna regera tillsammans med Miljöpartiet
              och Vänsterpartiet med så diametralt skilda uppfattningar i en
              av Europas viktigaste framtidsfrågor, det vill säga det europeiska
              samarbetets existens?
            </seg>
          </u>
          <note type="speaker" n="7a08fd4c">
            Anf. 67 BILLY GUSTAFSSON (s) replik:
          </note>
          <u who="Q3375152" xml:id="i-61fa0cd6809fb5a3-3" n="251da615">
            <seg n="45947cf1">
              Fru talman! Jag kan uppfatta det som att jag får stöd av Tobias
              Krantz för att det är viktigt att Socialdemokraterna gör ett mycket
              starkt och bra val. Det kommer ju att avgöra hur och på vilka
              villkor vi kan föra diskussionerna om ett framtida regeringssamarbete
              och vilken tyngdpunkt den framtida regeringens politik ska ha.
            </seg>
            <seg n="316fb1ec">
              Ju starkare stöd vi socialdemokrater får, desto starkare kan
              vi hävda det som bland annat jag har hävdat, och som Tobias Krantz
              instämmer i.
            </seg>
            <seg n="c90181fd">
              Valrörelsen har börjat. Jag trodde aldrig att jag skulle få stöd
              av Tobias Krantz i mina strävanden att i bästa fall få en majoritet
              att rösta på Socialdemokraterna.
            </seg>
            <seg n="34f78bc6">
              Min uppfattning i den fråga som vi exklusivt diskuterar här har
              jag oberoende av framtida diskussioner om ett regeringssamarbete
              med Gustavs parti, Miljöpartiet, och Mats vänsterparti.
            </seg>
          </u>
          <note type="speaker" n="7f73a457">
            Anf. 68 TOBIAS KRANTZ (fp) replik:
          </note>
          <u who="Q952026" xml:id="i-338c650162c7fa14-6" n="e742cb48">
            <seg n="eda05e62">
              Fru talman! Den socialdemokratiska valkampanjen får Billy Gustafsson
              bedriva helt på egen hand. Jag lovar att inte delta i den kampanjen.
              Jag tänker delta i en annan kampanj för att vi ska få en ny regering.
            </seg>
            <seg n="17ca803a">
              Den intressanta frågan ska inte Billy Gustafsson få smita ifrån
              så lätt. Socialdemokraterna har en uppfattning i EU-frågan som
              jag respekterar och tycker är utmärkt. Billy Gustafsson pläderar
              nu engagerat för att vi ska ha ett starkt europeiskt samarbete.
            </seg>
            <seg n="9ce494a3">
              Vi vet inte något om valresultatet. Valet äger ju rum i september,
              och sedan får vi se hur det ser ut. Det är väl ändå ganska troligt
              att Miljöpartiet och Vänsterpartiet kommer att behövas för att
              stödja en eventuell kommande socialdemokratisk regering. Diskussionen
              förs just nu i medierna. Både Vänsterpartiet och Miljöpartiet
              har tydligt talat om att de vill sitta med i en kommande regering.
              Såvitt jag har förstått har den nuvarande regeringschefen inte
              stängt dörren för den möjligheten.
            </seg>
            <seg n="9af3a9bd">
              Då uppkommer den fråga som många väljare nu vill ha svar på:
              Vilken EU-politik ska den nya regeringen föra? Ska det vara den
              Europapolitik som Billy Gustafsson förespråkar där man tror på
              det europeiska samarbetets möjligheter och Europaprojektet som
              ett fredsprojekt och som en möjlighet att bekämpa miljöförstöring
              och internationell brottslighet? Är det den Europapolitik som
              Gustav Fridolin och Mats Einarsson förespråkar där vi ska avveckla
              det europeiska samarbetet och inte samarbeta kring kampen mot
              den internationella brottsligheten eller kampen mot miljöförstöring?
            </seg>
            <seg n="758de5ae">
              Vilken Europapolitik kommer en sådan ny regering att föra? Den
              frågan måste Billy Gustafsson kunna svara på före valet. Det är
              Billy Gustafsson skyldig väljarna.
            </seg>
          </u>
          <note type="speaker" n="4838d42f">
            Anf. 69 BILLY GUSTAFSSON (s) replik:
          </note>
          <u who="Q3375152" xml:id="i-61fa0cd6809fb5a3-4" n="251da615">
            <seg n="91c6df5a">
              Fru talman! Jag måste erkänna att det är ett skickligt retoriskt
              grepp. Tobias Krantz ställer en fråga till mig om hur en framtida
              regeringspolitik kommer att se ut byggd på förutsättningen att
              vi socialdemokrater bildar regering tillsammans med Miljöpartiet
              och Vänsterpartiet. När du ställer den frågan vet du att jag inte
              kommer att kunna föra en regeringsförhandling här om den politik
              som vi tre i så fall ska föra. Den måste jag diskutera med Mats
              och Gustav, inte med Tobias Krantz.
            </seg>
            <seg n="0e1229f7">
              Jag redovisar vilken politik vi socialdemokrater vill föra. Det
              är den politiken vi går till val på. Det är den politiken jag
              vill få mandat för. Om vi, när valet väl är över, hamnar i den
              situationen att vi ska bilda koalitionsregering är det min förhoppning,
              övertygelse och vetskap att Göran Persson i den här kammaren,
              och förmodligen i den här talarstolen, kommer att läsa upp regeringsförklaringen.
              Då kommer du att ha på papper vilken Europapolitik den framtida
              socialdemokratiskt ledda regeringen kommer att föra.
            </seg>
          </u>
          <note type="speaker" n="0bac4ee9">
            Anf. 70 GUSTAV FRIDOLIN (mp) replik:
          </note>
          <u who="Q2029325" xml:id="i-a245eb48ede9b729-7" n="6acdc85a">
            <seg n="105fdea8">
              Fru talman! Det var en intressant diskussion på slutet. Det måste
              vara roligt för Billy Gustafsson att få stöd av Tobias Krantz
              för sin EU-politik. Det är ju en stor grupp av hans egna väljare
              som inte ger honom och partiet stöd i EU-politiken. Till dem kan
              man säga att om man vill att det ska vara en grön tonvikt i den
              kommande rödgröna regeringen och om man vill att regeringen ska
              driva en EU-politik som utvecklar ett alternativt samarbete i
              Europa kan man rösta på Miljöpartiet.
            </seg>
            <seg n="3170a0e7">
              Billy Gustafssons inlägg började så bra. Det kändes så skönt
              att någon sade det självklara att det inför alla frågor finns
              plus och minus och att det aldrig är bara svart eller vitt. Det
              blir lätt så i alla frågor där man har en debatt som företräder
              olika linjer och slutsatser.
            </seg>
            <seg n="03931dff">
              Billy började räkna upp plusen med EU. Det blev ett, två, tre
              och fyra. Sedan skulle han börja räkna minusen, men då tappade
              han nog papperen för det kom aldrig några minus.
            </seg>
            <seg n="8438e0d2">
              Om du nu själv erkänner att det finns plus och minus med EU-samarbetet,
              vad är bristerna med EU-samarbetet? Vad är problemen med EU-samarbetet?
              Vad är problemen med det svenska EU-medlemskapet i EU?
            </seg>
          </u>
          <note type="speaker" n="442ec04f">
            Anf. 71 BILLY GUSTAFSSON (s) replik:
          </note>
          <u who="Q3375152" xml:id="i-61fa0cd6809fb5a3-5" n="251da615">
            <seg n="fc4b0c66">
              Fru talman! Jag tror att det är viktigt att man skiljer på EU
              som ett verktyg och hur det verktyget används. Ibland blir det
              en sammanblandning.
            </seg>
            <seg n="0efec69b">
              Att det finns inslag i EU-politiken som jag inte tycker om beror
              ju på att det är fel politiska krafter som är för dominerande
              i EU. Jag kan inte därför döma ut EU som företeelse och institution.
              Det var därför jag räknade upp möjligheterna som det som överväger
              och är det viktiga för mig.
            </seg>
            <seg n="36077f0f">
              Men jag har inte så svårt att ge Gustav Fridolin några exempel
              där jag tycker att EU-politiken är fel. Exempelvis jordbrukspolitiken
              tycker jag är katastrofal. Jag tycker inte att det var särskilt
              listigt och genomtänkt att inrätta globaliseringsfonden som kom
              till stånd härförleden. Det finns inslag av protektionism i EU
              som jag inte tycker är bra. Och, Gustav, jag tycker att det finns
              ett demokratiskt underskott. Men jag drar inte slutsatsen att
              man då ska vända EU ryggen. Jag ser nämligen möjligheterna så
              att vi inte en gång till hamnar i ett förödande världskrig i Europa.
              Det överväger för mig.
            </seg>
          </u>
          <note type="speaker" n="c54d5ecf">
            Anf. 72 GUSTAV FRIDOLIN (mp) replik:
          </note>
          <u who="Q2029325" xml:id="i-a245eb48ede9b729-8" n="6acdc85a">
            <seg n="2adf7e31">
              Fru talman! Där tror man att Billy Gustafssons bästa retoriska
              motståndare är Billy Gustafsson. Först säger Billy Gustafsson
              att det finns fördelar och att det finns nackdelar med EU-medlemskapet
              och att man sunt ska utvärdera dem och väga plus och minus och
              komma till en slutsats. Och han förklarar sin slutsats som att
              plussidan överväger.
            </seg>
            <seg n="8d978744">
              Sedan säger han i en replik till mig: Utan EU nya världskrig.
              Jag vill vara kvar i EU, annars riskerar unionen och Europa ett
              nytt världskrig.
            </seg>
            <seg n="027c1ebe">
              Hade det varit så hade väl varenda europé velat vara kvar i EU,
              och då hade väl varenda svensk velat vara kvar i EU? Det är väl
              ingen som vill ha ett nytt världskrig. Jag vill inte ha det, Billy
              det kan jag intyga. Men jag tror att vi kan ha andra samarbetsformer
              och andra möjligheter än just bara EU-medlemskapet som förhindrar
              den utvecklingen. Jag tror att vi växer så pass samman. Och jag
              ser tyvärr problem med just EU:s militarisering och EU:s arméuppbyggnad
              för den framtida fredspolitiken globalt också utanför vår världsdel.
            </seg>
            <seg n="0406610f">
              Det är spännande när man hör att det inte är några fel på verktyget
              utan bara på det politiska innehållet. Jag tror nämligen, fru
              talman, att verktyget och innehållet hänger ihop. Jag tror att
              när makten flyttar så långt från medborgarna att medborgarna har
              svårt att nå den, greppa den eller ens delta i valen och inte
              når fram till dem som fattar besluten blir besluten sämre.
            </seg>
            <seg n="cda623b9">
              Jag tror att det fanns en anledning till att Sverige hade avskaffat
              sina tullmurar med en öppen och ordentlig debatt i Sverige men
              att EU fortfarande inte förmått göra det. Jag tror att det finns
              en anledning till att miljöpolitiken blir sämre i EU än i de enskilda
              medlemsländerna därför att makten ligger så långt bort och därför
              att möjligheterna att påverka är så beskurna. Det är därför som
              jag är decentralist.
            </seg>
            <seg n="73b8efd4">
              Det är därför som jag tror att makten ska vara så nära människorna
              som möjligt. Och det är därför som jag kämpar för en ny folkomröstning
              om EU-medlemskapet, inte för att vi ska rösta tills jag har fått
              rätt, utan därför att EU i dag är någonting helt annat än vad
              EU var när svenskarna röstade 1994. EU i dag har lagt till två
              nya fördrag på varandra. EU i dag har mycket mer makt än vad EU
              hade 1994. Och många av de premisser som då gällde, att den svenska
              alkoholpolitiken inte skulle utmanas, att EU aldrig skulle militariseras
              och att EU aldrig skulle få en gemensam valuta, gäller inte längre.
            </seg>
          </u>
          <note type="speaker" n="69b9960e">
            Anf. 73 BILLY GUSTAFSSON (s) replik:
          </note>
          <u who="Q3375152" xml:id="i-61fa0cd6809fb5a3-6" n="251da615">
            <seg n="66be7db5">
              Fru talman! Jag måste börja med att ärligt be om ursäkt, Gustav.
              Om jag sade att EU var enda garanten för att det aldrig skulle
              uppstå några världskrig ska jag modifiera mig lite grann. Jag
              hävdar fortfarande att EU är ett fredsprojekt, och det var det
              som jag lyfte fram. Det var viktigt för mig. För någon annan,
              för Gustav, kanske det inte är viktigt. Jag har aldrig påstått
              att du vill ha krig, Gustav, absolut inte. Jag ville bara lyfta
              fram denna dimension som jag menar är ganska överordnad andra
              dimensioner i EU-samarbetet, nämligen just att det är ett fredsprojekt.
            </seg>
            <seg n="e1942405">
              Du sade att det var ett annorlunda EU nu än 1994 när omröstningen
              skedde. Jag är då rädd för att när det nu kommer krav på en ny
              folkomröstning om kärnkraften kommer Gustav Fridolin att kräva
              att vi ska ha det därför att det ser annorlunda ut i dag än 1980.
            </seg>
            <seg n="954dc397">
              Hur troligt är det att ett annorlunda samarbete skulle kunna
              fungera? Först säger vi från Sverige att vi går ur EU, eftersom
              det är vad vi vill om vi följer Mats och Gustav. Men dagen efter
              att vi har gått ur EU antar jag att vi vill ha samarbete framför
              allt med de länder som ligger nära oss. Då ska vi gå till de 24
              länder som är kvar och säga att vi har gått ur EU och nu vill
              diskutera något helt nytt.
            </seg>
            <seg n="e9171f42">
              Hur sannolikt är det då att de säger att de inte hade tänkt på
              det och att de då skapar något helt nytt nu när vi har gått ur?
              Hur sannolikt är det att det kommer att bli på det sättet? Jag
              betvivlar det.
            </seg>
          </u>
          <note type="speaker" n="69052ff1">
            Anf. 74 KERSTIN LUNDGREN (c) replik:
          </note>
          <u who="Q4964100" xml:id="i-e9ef3ef83e977c25-3" n="a0d1f871">
            <seg n="d6d05fef">
              Fru talman! Jag kan hålla med Billy Gustafsson i fråga om hans
              tvivel om vad som skulle hända om vi lämnade EU såsom Miljöpartiet
              och Vänstern förordar. Jag kan också hålla med Billy Gustafsson
              om att EU är ett verktyg. Och frågan är hur det ska användas.
            </seg>
            <seg n="7c087033">
              Beträffande fel politik tycker vi att det bedrivs fel politik
              även här i Sverige och skulle vilja ändra innehållet i den. Men
              det innebär inte att vi vill lämna Sverige eller säga upp Sverige.
              Det lät ett tag nästan som om det fanns de som tyckte det, dock
              icke Billy Gustafsson.
            </seg>
            <seg n="8f34870a">
              Jag skulle vilja ställa två frågor till Billy Gustafsson. Den
              ena är: Om väljarna ger er möjlighet att bilda regering med Miljöpartiet
              och Vänstern, bedömer då Billy Gustafsson att Vänstern och Miljöpartiet
              får igenom sitt krav på en folkomröstning om EU, eller kommer
              de att få ge sig?
            </seg>
            <seg n="4c144e50">
              Den andra frågan gäller tankepausen. Billy Gustafsson har beskrivit
              att det nu är en tankepaus. Den upphör om ungefär två månader
              då det är europeiskt rådsmöte och ska klaras ut vad vi tycker.
              Det är inte så långt kvar i förhållande till hela historien som
              har varit. Jag skulle därför vilja fråga Billy Gustafsson: Har
              Socialdemokraterna tänkt åtminstone preliminärt färdigt under
              den här pausen? Och var står Socialdemokraterna i frågan om vad
              som ska hända med det konstitutionella fördraget?
            </seg>
          </u>
          <note type="speaker" n="e01d1f57">
            Anf. 75 BILLY GUSTAFSSON (s) replik:
          </note>
          <u who="Q3375152" xml:id="i-61fa0cd6809fb5a3-7" n="251da615">
            <seg n="47d242fb">
              Fru talman! Jag tror att jag kan fatta mig ganska kort. Den första
              frågan om huruvida Miljöpartiet och Vänsterpartiet får igenom
              kravet på folkomröstning innehöll två hypotetiska förutsättningar,
              nämligen en hypotes om hur valet faller ut, och sedan skulle jag
              ha en uppfattning om den hypotetiska frågeställningen om man får
              igenom det. Jag vet inte ens om man i dessa sammanhang kommer
              att driva detta krav. Jag får nog avvakta med det beskedet. Jag
              kan inte göra bedömningen.
            </seg>
            <seg n="8a21a9c7">
              Sedan handlade det om tankepausen och vad socialdemokratin har
              för idéer. De kommer vi att redovisa bland annat i det samråd
              som kommer att vara mellan riksdagen och regeringen inför regeringskonferensen
              som är någon gång i mitten av juni.
            </seg>
          </u>
          <note type="speaker" n="0276c73d">
            Anf. 76 KERSTIN LUNDGREN (c) replik:
          </note>
          <u who="Q4964100" xml:id="i-e9ef3ef83e977c25-4" n="a0d1f871">
            <seg n="ec5840bc">
              Fru talman! Jag tror helt klart att Billy Gustafsson har förmågan
              att tänka och svara på hypotetiska frågor. Jag konstaterar att
              han inte vill. Måhända drar han slutsatsen att Miljöpartiet och
              Vänstern inte har någon möjlighet att få igenom sitt förslag utan
              att det bara är ett spel för gallerierna.
            </seg>
            <seg n="cc09deff">
              Men den andra frågan borde man kunna ge ett bättre svar på från
              Socialdemokraterna här i kammaren än att just hänvisa till det
              samråd som ska vara i EU-nämnden strax före Europeiska rådets
              möte. Om ni nu har haft den här breda debatten inom socialdemokratin
              och om ni nu har tänkt, borde man här i kammaren få del av någon
              liten bild av vad som kommer ut.
            </seg>
          </u>
          <note type="speaker" n="b5cac316">
            Anf. 77 BILLY GUSTAFSSON (s) replik:
          </note>
          <u who="Q3375152" xml:id="i-61fa0cd6809fb5a3-8" n="251da615">
            <seg n="de63901e">
              Fru talman! Låt mig först slå fast vilka som är ansvariga för
              diskussionen, debatten och engagemanget visavi medborgarna. Det
              är kommissionen och respektive medlemsland. Kommissionen har gett
              ut en vitbok, och riksdagen fick häromdagen en faktapromemoria
              från regeringen. Det skisseras framför allt på processen. Och
              det återstår två månader av den. Och jag tycker att det vore att
              föregripa den processen att nu sätta ned ett antal fötter i sak.
              Även om Kerstin Lundgren tycker att jag borde göra det, kommer
              jag ändå att avstå.
            </seg>
          </u>
          <note type="speaker" n="0721301c">
            Anf. 78 KENNETH KVIST (v):
          </note>
          <u who="unknown" xml:id="i-6c4d22b25b55d8b3-1" n="214449d8">
            <seg n="dfd47d2d">
              Fru talman! Vänsterpartiet, som jag representerar, vill att Sverige
              ska lämna EU och har nu tillsammans med Miljöpartiet i en reservation
              uttryckt att man anser att en ny folkomröstning bör aktualiseras
              och anordnas om Sveriges fortsatta EU-medlemskap.
            </seg>
            <seg n="00a5389c">
              Jag vill deklarera att jag i denna fråga inte längre alls delar
              Vänsterpartiets åsikter. Jag kommer därför inte att kunna stödja
              bifallet till reservation 2.
            </seg>
            <seg n="90f84d69">
              Jag vill göra följande förklaring.
            </seg>
            <seg n="a51efbf7">
              EU är en historisk realitet. Det grundlades i en historisk situation
              då Europa var en politiskt delad kontinent. EU:s stater har med
              utvecklingen i världen och i Europa mödosamt och steg för steg
              förändrat och utvecklat sitt samarbete. Det är något av en illusion
              att tro att samma stater som byggt upp, anslutit sig till och
              vidareutvecklat sitt förbund skulle upplösa detta för att helt
              börja om från början.
            </seg>
            <seg n="b4f2876e">
              Europas länder har många gemensamma problem som kräver gemensamma
              lösningar. Under arbetet som suppleant i konventet om Europas
              framtid kom jag där, från en negativ hållning till EU-samarbetet
              och med all den svåra inre brottning som en omprövning innebär,
              fram till att samarbetet inte bara är nödvändigt utan också önskvärt
              ja, en förutsättning för att vi på sikt ska kunna få till stånd
              positiva förändringar, hävda välfärdssamhället och utveckla en
              kraft med en globalt betydande styrka för mänskliga rättigheter,
              global utveckling och utjämning samt en god livsmiljö.
            </seg>
            <seg n="51a8c22d">
              Ett nytt fördrag som den vilande konstitutionen som förtydligar
              EU-samarbetets regler och organisation var och är nödvändigt för
              att tydliggöra unionssamarbetets funktion och syften och inte
              minst för att möjliggöra ett öppet EU som tar emot ännu fler av
              Europas stater.
            </seg>
            <seg n="31f4fae7">
              En konstitution är med nödvändighet en kompromiss mellan olika
              intressen och mellan olika politiska riktningar därför att den
              fastlägger villkoren för det politiska arbetet i detta fall ett
              arbete som också sker mellan stater. Det har ändå varit möjligt
              att inom ramen för arbetet med den här konstitutionen, som ännu
              är vilande, åstadkomma betydande landvinningar som om de kommer
              till genomförande är väsentliga för EU och internationellt samarbete
              över huvud taget.
            </seg>
            <seg n="bce81e97">
              Internationellt samarbete före EU har mest varit så kallat mellanstatligt
              arbete, det vill säga en affär för regeringar och deras diplomater.
              EU söker en ny form där demokratiska principer och öppenhet blir
              en del av samarbetet.
            </seg>
            <seg n="6985325c">
              I förslaget till konstitution vill man därtill även öppna för
              och ta de första stegen mot en deltagande demokrati, det vill
              säga en direkt folkaktivitet i ett internationellt samarbete.
              Detta är en oerhörd landvinning och ett spännande projekt. Det
              gäller att finna nya former för internationellt samarbete med
              demokrati och öppenhet för att möta de företeelser som redan vuxit
              över nationsgränsernas horisont eller de internationella förhållanden
              som varje europeisk stat var för sig är för liten att möta.
            </seg>
            <seg n="abb2c938">
              Själva konventsformen, fru talman, där ett stort internationellt
              avtal grundläggs genom arbete i full öppenhet är en historiskt
              banbrytande innovation.
            </seg>
            <seg n="39ba7357">
              Konstitutionen skulle om den genomförs göra det gemensamma lagstiftningsarbetet
              i ministerråden fullt öppet för insyn. Den skulle skapa regler
              som möjliggör unionens utvidgning. Den skulle stärka det demokratiska
              momentet genom enklare beslutsregler och en tydligare roll för
              EU-parlamentet. Den skulle ge de nationella parlamenten en uttrycklig
              och mera aktiv roll utan att gå in i deras självständiga bestämmande
              över sitt eget arbete. Den skulle stärka de mänskliga rättigheternas
              position i Europa. Den skulle genom stadgarna om att jämställdhet
              och ett socialt ansvar ska känneteckna alla politikområden inom
              unionen kraftigt mildra de drag av nyliberalism som finns i nu,
              och ännu, gällande fördrag.
            </seg>
            <seg n="d2096e1c">
              Nejen i Frankrike och Nederländerna har stoppat upp ratificeringsprocessen.
              Det ska utnyttjas till en reflexionspaus, och EU-kommissionen
              vill använda detta till en tid av dialog och diskussion. Detta
              är ett konstruktivt och ödmjukt sätt att möta kritik och missnöje.
              Historien bär på alltför många exempel på att styrande svarat
              på missnöje på ett annat sätt.
            </seg>
            <seg n="19d2dec2">
              Vi har här ett ansvar att ta. Vi har att ta upp denna stafettpinne
              och att föra en dialog och ett aktivt brett politiskt samtal.
              Vad vill vi med vår kontinent? Vad vill vi med Europa? Hur ska
              vi, Europas folk, tillsammans kunna bevara och utveckla sysselsättning
              och välfärd och spela en ännu starkare roll för demokrati, mänskliga
              rättigheter, global rättvisa och en god livsmiljö för människorna?
            </seg>
            <seg n="f64a65d7">
              Vi kan inte låtsas som att varje land i Europa kan börja gå sin
              egen väg igen med allt vad det kan innebära och åter öppna för
              motsättningar och konflikter. Därtill är våra öden numera alltför
              sammanlänkade detta genom faktorer som till stor del verkar helt
              oavsett den politiska viljan.
            </seg>
            <seg n="388b4408">
              Hur ska vi då finna former för att demokratin ska återta makten
              över de företeelser som nu verkar oavsett nationsgränser? Hur
              ska vi gemensamt staka ut vägen för ett jämlikt, jämställt, demokratiskt
              och fredligt Europa som spelar en roll för en fredligare och rättvisare
              värld?
            </seg>
            <seg n="db2b98b9">
              Däri ligger utmaningen, inte i det nationalistiskt snöda nej-sägeriet.
              Därför ställer jag mig bakom utskottsmajoritetens yttrande men
              vill samtidigt uttala viss sympati för de formuleringar i den
              folkpartistiska reservationen som uppfordrar till aktiv diskussion.
            </seg>
          </u>
          <note type="speaker" n="31037495">
            Anf. 79 TOBIAS KRANTZ (fp) replik:
          </note>
          <u who="Q952026" xml:id="i-338c650162c7fa14-7" n="e742cb48">
            <seg n="ddbd2535">
              Fru talman! Jag vill börja med att tacka Kenneth Kvist för ett
              mycket inspirerande och engagerande anförande som mynnar ut i
              en ståndpunkt som jag tycker är mycket klok en ståndpunkt som
              för en vänsterpartist i den svenska debatten är relativt unik
              men som i ett europeiskt perspektiv inte är så unik utan i stort
              sett är gängse i den europeiska debatten.
            </seg>
            <seg n="7df62fc9">
              Det är ju så i den europeiska debatten att från höger till vänster
              ser de allra flesta politiskt engagerade Europaprojektet som ett
              sätt att skapa en ny politisk arena för att hantera frågor som
              inte längre kan hanteras av nationalstaterna, de enskilda länderna,
              själva. Det är inte så att politikerna från höger till vänster
              är överens om det politiska innehållet. Men man är överens om
              att man behöver den här arenan för att kunna hantera olika former
              av europeiska problem. Inte minst har den europeiska vänstern
              varit mycket pådrivande i detta arbete just genom att se att den
              här nya politiska arenan skapar nya politiska möjligheter.
            </seg>
            <seg n="b7e74afe">
              Jag skulle vilja fråga Kenneth Kvist hur det kommer sig att skillnaden
              i sättet att se på det europeiska samarbetets möjligheter är så
              stor mellan det svenska Vänsterpartiet och den samlade europeiska
              vänstern.
            </seg>
          </u>
          <note type="speaker" n="aa063cd2">
            Anf. 80 KENNETH KVIST (v) replik:
          </note>
          <u who="unknown" xml:id="i-6c4d22b25b55d8b3-2" n="214449d8">
            <seg n="b471fce6">
              Fru talman! Det var en komplicerad fråga, som det tar längre
              tid än två minuter att svara på.
            </seg>
            <seg n="2d033973">
              Jag tror att en faktor som faktiskt har spelat roll är att Vänsterpartiet
              i sin tradition tidigt började slå in på vad som då kallades för
              en eurokommunistisk ståndpunkt och började betona att man ville
              gå den nationellt suveräna vägen framåt mot ett socialistiskt
              samhälle. Man ville därmed så att säga markera sin nationella
              suveränitet oerhört starkt.
            </seg>
            <seg n="623ba399">
              I fråga om detta fanns det från början i Vänsterpartiet liksom
              i arbetarrörelsen över huvud taget en tveksamhet till EU. Denna
              väldigt starka koncentration på den nationella självbestämmanderätten
              och den egna nationella vägen mot progressiva förändringar tror
              jag har spelat en stark ideologisk roll för att partiet avviker
              till exempel från partier söderut i Europa.
            </seg>
          </u>
          <note type="speaker" n="92e85409">
            Anf. 81 TOBIAS KRANTZ (fp) replik:
          </note>
          <u who="Q952026" xml:id="i-338c650162c7fa14-8" n="e742cb48">
            <seg n="330b8c99">
              Herr talman! Jag tycker att det är en väldigt spännande och intressant
              analys Kenneth Kvist redovisar här. I den finns ingredienser som
              jag i mångt och mycket kan hålla med om.
            </seg>
            <seg n="8ea6741c">
              Då skulle jag vilja fullfölja resonemanget. I svensk debatt är
              de kraftigaste motståndarna till det europeiska samarbetet i sin
              helhet och till den eventuella utvidgningen av detta samarbete
              just vänsterpartister och kanske också miljöpartister, medan de
              största pådrivarna för det europeiska samarbetet i den europeiska
              debatten ofta är vänsterpartister, ibland miljöpartister och liberala
              krafter. Är det inte lite egendomligt att det ser helt annorlunda
              ut i den svenska debatten?
            </seg>
          </u>
          <note type="speaker" n="49accee5">
            Anf. 82 KENNETH KVIST (v) replik:
          </note>
          <u who="unknown" xml:id="i-6c4d22b25b55d8b3-3" n="214449d8">
            <seg n="b59acb22">
              Herr talman! Jag försökte ge en del av förklaringen till att
              det ser ut som det gör. Det är inte bara egendomligt jag för min
              del tycker att det är sorgligt. Jag var också själv väldigt fångad
              av den uppfattningen ända tills jag nu börjat inse att EU-samarbete
              är ett verktyg. Sedan är det kraftförhållandena mellan olika politiska
              riktningar som avgör hur detta verktyg används.
            </seg>
          </u>
          <note n="9822f3ef">
            Överläggningen var härmed avslutad.
          </note>
          <note n="c6af17bb">
            9 § Ändringar i läkemedelslagstiftningen m.m.
          </note>
          <note n="02008242">
            Föredrogs
          </note>
          <note n="d5a0f52d">
            Kammaren biföll utskottets förslag att ärendet fick avgöras efter
            endast en bordläggning .
          </note>
          <note type="speaker" n="0da51d7b">
            Anf. 83 MAGDALENA ANDERSSON (m):
          </note>
          <u who="Q4935870" xml:id="i-a3eb837c42bc207d-0" n="172646c1">
            <seg n="8a6ec4aa">
              Herr talman! Moderaterna har ett antal reservationer i betänkandet,
              och vi står naturligtvis bakom dem alla, men för tids vinnande
              yrkar jag bifall endast till reservation 1.
            </seg>
            <seg n="59594742">
              Många i vårt land använder olika alternativmedicinska behandlingar.
              Det betyder att det är än viktigare än förr att sjukvårdspersonal
              får ökad kunskap om det alternativmedicinska området för att kunna
              ge sina patienter riktiga råd. Det finns en del läkemedel inom
              skolmedicinen som påverkas om de används i samband med naturläkemedel.
              De kan ge allvarliga biverkningar om de kombineras. Från moderat
              sida menar vi att om användningen av traditionella växtbaserade
              läkemedel kommer att öka som en följd av implementeringen av det
              nya EG-direktivet, förstärker det ytterligare behovet av ökad
              kompetens inom hälso- och sjukvården om alternativmedicinsk behandling.
            </seg>
            <seg n="0e2bcaff">
              Herr talman! Vi moderater anser att frågor om naturläkemedel,
              kosttillskott och liknande frågor inte ska regleras på EU-nivå.
              Vi anser också att det är en nationell angelägenhet, ingenting
              annat. Därför menar vi att Sverige inom ramen för EU-samarbetet
              ska arbeta för att beslut om dessa produkter kosttillskott, naturläkemedel
              och motsvarande ska betraktas som nationella angelägenheter.
            </seg>
            <seg n="61a4e39d">
              Betänkandet handlar också om antroposofiska läkemedel som förskrivs
              av legitimerade läkare. Dessa läkare har också ansvar för effekten
              av de antroposofiska läkemedlen. Men det är ingenting som regleras
              i den nuvarande läkemedelslagstiftningen. Den nuvarande lösningen
              på det problemet är att meddela dispenser ungefär en gång om året.
              Detta är klart otillfredsställande. Vi tar upp i en reservation
              att regleringen av de antroposofiska läkemedlen måste få en långsiktig
              lösning. Det är viktigt att de patienter som nyttjar läkemedlen
              och utövarna av antroposofisk medicin får besked om vad det är
              för villkor som ska gälla för behandling och för läkemedel.
            </seg>
            <seg n="25f95e07">
              Herr talman! Vi moderater anser också att dagens ordning med
              ett statligt apoteksmonopol ska brytas upp. Vi menar att det i
              stället bör vara så att licensierade butiker och apotek får möjlighet
              att sälja receptfria respektive receptbelagda läkemedel.
            </seg>
            <seg n="e1acf135">
              Det finns erfarenheter från andra länder som visar att en ökad
              mångfald har lett till fler butiker, bättre tillgänglighet och
              service både på landsbygd och i glesbygd. En sådan detaljhandel
              med receptbelagda läkemedel ska vara förbehållet butiker och apotek
              som har en farmaceutiskt utbildad personal tillgänglig under hela
              öppethållandet och som får tillstånd för sådan handel av Läkemedelsverket.
            </seg>
            <seg n="4b017ea8">
              En annan fråga som gäller läkemedel är att läkemedel under senare
              tid alltmer uppmärksammats som ett betydande miljöproblem. Det
              finns rester i sjöar och vattendrag från läkemedel. För att människor
              ska återlämna gamla och oförbrukade läkemedel måste det finnas
              lättanvända system för kassation av läkemedel. Apoteken tar emot
              överblivna läkemedel, men i dag kan man inte lämna in sådana till
              apoteksombud. För att ändra på det bör det skrivas in i verksamhetsavtalet
              mellan staten och Apoteket AB att också apoteksombud ska ta emot
              kasserade läkemedel. För den som har tio eller tolv mil till närmaste
              apotek blir det förmodligen inte så att man återlämnar de överblivna
              burkarna, utan de blir i stället ett miljöproblem. Det borde vi
              allihop kunna vara överens om.
            </seg>
            <seg n="8590d91f">
              Slutligen, herr talman, vill jag beröra det faktum att patienter
              kan vara patienter hos flera olika läkare utan att det upptäcks.
              Det kan vara så att olika läkare helt ovetande om varandras bedömningar
              förskriver samma medicin en gång till eller olika mediciner som
              till och med kan motverka varandra. Okontrollerad läkemedelsanvändning
              är ett problem både för samhället och för individen. Vi menar
              att det krävs en översyn för att ta reda på hur en samordnad medicinering
              kan gå till.
            </seg>
            <seg n="4ebdc459">
              Från moderat sida är vi positiva till den läkemedelsförteckning
              som införts, där de läkemedel som enskilda patienter hämtar ut
              på apotek registreras. Men vi tycker av olika skäl att det är
              olämpligt att låta Apoteket AB vara registerförare. Vi anser att
              det är sjukvården som bör äga ett sådant register.
            </seg>
          </u>
          <note type="speaker" n="b702a47a">
            Anf. 84 Andre vice talman KERSTIN HEINEMANN (fp):
          </note>
          <u who="unknown" xml:id="i-d6e1bd29e7c2522f-0" n="214449d8">
            <seg n="6c2c895f">
              Herr talman! De lagändringar som föreslås i betänkandet gäller
              ett EG-direktiv, och implementeringen är tvingande i Sverige.
              Från Folkpartiet är vi i huvudsak positiva till förslagen, som
              syftar till att förbättra möjligheterna till utökad fri och säker
              rörlighet för humanläkemedel och för veterinärmedicinska läkemedel.
            </seg>
            <seg n="67b7e3c5">
              Från Folkpartiet har vi ett flertal gånger lyft fram behovet
              av en bättre dokumentation och säkerhet, speciellt när det gäller
              äldre människors läkemedelsanvändning. Därför är det bra att det
              blir en lagstiftning som ger läkemedelsindustrin incitament för
              att ta fram saknad information om de läkemedel som är aktuella
              att användas på barn. De goda resultaten från det tycker vi borde
              inspirera till att gå vidare på detta område. Det finns fler som
              man behöver titta på de äldres och även mäns och kvinnors läkemedel.
            </seg>
            <seg n="0bed82f5">
              Herr talman! Vad beträffar de traditionella växtbaserade läkemedel
              som inte uppfyller kraven på godkännande som läkemedel eller för
              att registreras som homeopatika finns det ett problem. Det skiljer
              sig också väldigt mycket åt i olika länder hur man ser på dem
              och hur man förskriver dem. I till exempel Tyskland är det inte
              alls ovanligt att allmänpraktiserande eller legitimerade läkare
              skriver ut homeopatiska mediciner eller andra växtbaserade mediciner,
              medan vi i Sverige har en helt annan ordning och inte alls använder
              dem på det viset.
            </seg>
            <seg n="44a5f177">
              Om det nu är så att de växtbaserade medicinerna eller läkemedlen,
              vad man nu ska kalla dem, kommer in i större utsträckning på marknaden
              i Sverige, är det oerhört viktigt att all sjukvårdspersonal får
              ökad kunskap, för kunskaperna kring dessa är väldigt dåliga här
              i Sverige. Det måste man alltså ta tag i just ur patientsäkerhetssynpunkt.
              Man måste veta hur de växtbaserade läkemedlen fungerar tillsammans
              med de traditionella läkemedlen, för växtbaserade läkemedel är
              ingenting som är helt ofarligt, utan de kan ge biverkningar och
              kan också försämra eller förstärka verkan av andra läkemedel.
              Därför har vi en reservation, reservation nr 1, som tar upp just
              kompetensfrågan, och jag yrkar bifall till den.
            </seg>
            <seg n="3d9ab151">
              Herr talman! I propositionen förändras 4 § första stycket om
              handel med läkemedel, men det föreslås inga förändringar i sak
              gällande gränserna för detaljhandelsmonopolet. Regeringen anser
              att frågan ska behandlas i särskild ordning.
            </seg>
            <seg n="253846d3">
              Folkpartiet och de övriga borgerliga partierna har tidigare skrivit
              en flerpartimotion med anledning av EG-domstolens dom om att Apoteksbolaget
              som det nu är utformat strider mot gemenskapsrätten. Vi föreslår
              att under förutsättning att det finns tillstånd från Läkemedelsverket,
              att det finns farmaceutiskt utbildad personal och att alla regler
              följs som måste följas i dag på apoteken ska det vara möjligt
              att få driva fristående apotek också i Sverige. Vi vill alltså
              avskaffa apoteksmonopolet. Det framförde vi då, och vi står kvar
              vid den uppfattningen.
            </seg>
            <seg n="b9d92558">
              I dag är det stor osäkerhet när det gäller de antroposofiska
              läkemedlen både för patienterna och för dem som arbetar med de
              här medlen. Det finns inga klara linjer för hur det här ska fungera
              och om man kommer att få fortsatt tillgång till läkemedlen. Vi
              har också med i en reservation, som jag inte yrkar bifall till,
              att det måste bli klarhet här så att både patienter som nyttjar
              läkemedlen och utövarna av antroposofisk medicin får besked, och
              det ganska snart, om villkoren för läkemedlen.
            </seg>
            <seg n="da9b5bbc">
              Vi har tidigare fört fram frågan om läkemedelsregistrering, uppföljningen
              av förskrivning av läkemedel. Det kom ju fram ytterligare i IT-propositionen
              hur de här sakerna ska hanteras. Vi tycker att det är viktigt
              att det finns ett register, att man kan följa upp sin läkemedelsanvändning.
              Men vi tycker att det är fel att Apoteket AB är de som ska föra
              registret. Vi anser att det är sjukvårdshuvudmännen som ska ha
              ansvaret. Vi tror att det blir en bättre och säkrare hantering
              om registreringen ligger hos sjukvårdshuvudmännen än om den ligger
              hos Apoteket AB.
            </seg>
          </u>
          <note type="speaker" n="f079deaa">
            Anf. 85 CHATRINE PÅLSSON (kd):
          </note>
          <u who="Q4973700" xml:id="i-00cc6f16d29f3836-0" n="f1d33ec7" next="i-59401a803b5d37a0-0">
            <seg n="d1d1ce70">
              Herr talman! Jag ska börja med att yrka bifall till reservation
              nr 6. Självklart står Kristdemokraterna bakom de reservationer
              vi har lämnat in, men för tids vinnande är det reservation nr
              6 som jag yrkar bifall till.
            </seg>
            <seg n="21b80f37">
              När man säger ordet läkemedel kan det kännas som att det är någon
              stor organisation, någon stor kunskap och vetenskap om olika behandlingspreparat,
              och det är det också. Men när jag ser ordet läkemedel ser jag
              individer som behöver läkemedel varje dag för att kunna känna
              att de har någorlunda livskvalitet. Det kan vara kroniskt sjuka
              som behöver värkstillande medicin, för att ta ett exempel.
            </seg>
            <seg n="056eee92">
              För dessa människor är läkemedel en fråga om livet, en fråga
              om livskvalitet, en fråga om ifall man över huvud taget kan fortsätta
              jobba, gå på promenad och kanske till och med sköta sig själv.
              Då blir läkemedlet för varje patient som innehar ett läkemedel
              så viktigt och får en annan dimension. Därför tycker jag att läkemedelsfrågan
              ska ses utifrån detta perspektiv. Samtidigt måste vi se frågan
              om läkemedel som en oerhört ansvarsfull uppgift.
            </seg>
            <seg n="771ef0d7">
              I betänkandet finns det, förutom en skrivelse från regeringen,
              ett 30-tal motioner från allmänna motionstiden, där bland annat
              jag har tagit upp hur förskrivningssituationen ser ut i dag.
            </seg>
            <seg n="03a9156c">
              Vi får rapporter om att många äldre, inte minst de som bor på
              särskilda boenden, har oerhört många mediciner 13, 20, 30 mediciner
              och det är inte någon som har någon direkt kunskap om vilken effekten
              blir av dessa läkemedel tillsammans. Det är viktigt att vi löser
              den här frågan, att vi får ett säkert system som inte är integritetskränkande,
              men där man naturligt ser vilka mediciner som går och vilka som
              inte går att ta tillsammans. Tusentals människor kommer in på
              sjukhus varje år på grund av att de har fått en felaktig medicinkombination,
              och det är inte rimligt. Det är viktigt att vi tar upp den här
              frågan.
            </seg>
            <seg n="139ed08e">
              Herr talman! Regeringens skrivelse handlar om att förtydliga
              kraven för godkännande och försäljning av läkemedel. Den är byggd
              på ett EG-direktiv. Jag tycker att det är väldigt bra att vi har
              en samsyn i Europa i de här frågorna.
            </seg>
            <seg n="cb1e844b">
              Definitionen läkemedel ändras faktiskt. Det innebär bland annat
              att homeopatiska läkemedel också kommer att omfattas av begreppet
              läkemedel. Jag tycker att det känns bra att utvecklingen har gått
              mot att även homeopatiska läkemedel kommer in i den vanliga läkemedelskarusellen.
            </seg>
            <seg n="4dfea440">
              Vi har inte all kunskap nu, men det är trösterikt att allteftersom
              forskning och utveckling går framåt kommer vi att kunna få se
              flera läkemedel inom olika områden omfattas av definitionen läkemedel,
              där vetenskap och beprövad erfarenhet är grundpelare. Vi kristdemokrater
              tycker med anledning av detta att det var en bra proposition och
              en bra skrivelse som lades fram.
            </seg>
            <seg n="71c073f6">
              Ett ord bara om monopolet i reservation 6, som jag har yrkat
              bifall till. Jag tycker att det är nästan självklart år 2006 att
              vi bör, som nästan alla andra världens länder, ta bort monopolet
              på läkemedelsområdet. Vad jag vet är det Kuba och något mer land
              som har det kvar. I övrigt är det borta. Det är alltid förenligt
              med bättre kvalitet, större tillgänglighet och en snabbare utveckling
              att inte ha ett monopol. Det viktigaste för oss är att de personer
              som ansvarar för läkemedelshanteringen har god kvalitet och en
              hög professionell utbildning.
            </seg>
            <seg n="e95d16f9">
              Jag hoppas och tror att vi med hjälp av domstolen ska kunna få
              se många fler blommor blomma, många fler idéer växa fram i landet
              som kommer den enskilda medborgaren till del. Det känns oerhört
              viktigt att få säga det, därför att det är hela tiden för den
              enskilda medborgaren som vi måste stärka kvalitet, tillgänglighet
              och möjligheter.
            </seg>
          </u>
          <note n="da18db1d" type="speaker">
            Anf. 86 GUNILLA WAHLÉN (v):
          </note>
          <u who="Q4973700" xml:id="i-59401a803b5d37a0-0" n="f1d33ec7" prev="i-00cc6f16d29f3836-0">
            <seg n="925ae13e">
              Herr talman! Vänsterpartiet står bakom propositionen om ändringar
              av läkemedelslagstiftningen. Syftet är att genomföra EU:s direktiv,
              som kort kan sammanfattas med att de ska förenkla och förtydliga
              kraven om godkännande av läkemedel för försäljning samt förbud
              mot marknadsföring av receptbelagda läkemedel för försäljning
              till allmänheten. Läkemedelsverket ska ha tillsyn över marknadsföringen,
              även över den som förekommer i tv och i dag övervakas av Konsumentombudsmannen.
            </seg>
            <seg n="673b6994">
              I betänkandet har vi ett par reservationer. Den ena handlar om
              producentoberoende information. Läkemedel är inte vilken vara
              som helst och kan inte jämföras med och omfattas av samma regler
              som dagligvaruhandel eller annan handel. Över hela världen är
              handeln med läkemedel, och vilka varor som betecknas som läkemedel,
              reglerad på ett eller annat sätt. Det finns även regler för vilka
              läkemedel som ska förskrivas av särskilt utbildade personer och
              vilka som är behöriga att hantera läkemedel. Dessutom finns det
              reglerat i lag vilka som får tillverka läkemedel och vilken forskning
              som ska ha genomförts för att få sälja ett läkemedel på marknaden.
            </seg>
            <seg n="d28d1494">
              Vi menar att den producentoberoende forskningen, tillsynen och
              informationen till allmänheten ska stärkas för att få en mer objektiv
              information om läkemedel, om deras användning och biverkningar.
              Det svenska apoteksmonopolet spelar en viktig roll för att läkemedelshanteringen
              och försäljningen ska ske under säkra och producentoberoende villkor.
              Detta kan förstärkas genom att andra organisationer fungerar som
              motvikt mot de starka företagsintressen som finns hos läkemedelsföretagen.
              Det är viktigt för såväl patientorganisationer som övriga läkemedelskonsumenter.
            </seg>
            <seg n="36873dbf">
              Herr talman! Sverige har en hög kompetens inom läkemedelsforskningen
              samt inom bioteknik- och medicinteknikforskningen. Det just framtagna
              branschprogrammet på området visar tydligt hur staten och branschen,
              tillsammans med landstingen och näringen, kan säkra forskning
              och utveckling av nya produkter för framtiden. De deltagande parterna
              har utöver forskning och utveckling identifierat ett antal områden
              för att säkerställa kompetensförsörjningen och kvaliteten i vården
              samt främja kommersialiseringen av forskningsresultaten. Vänsterpartiet
              anser att branschprogrammet är mycket bra men att man ska gå ett
              steg vidare och utveckla och starta företag inom läkemedelsbranschen,
              i första hand för att tillverka generika, men även för att i framtiden
              kunna tillverka nya viktiga läkemedel.
            </seg>
            <seg n="90a498c7">
              Med detta, herr talman, vill jag yrka bifall till reservation
              3.
            </seg>
          </u>
          <note type="speaker" n="21c69c9b">
            Anf. 87 KENNETH JOHANSSON (c):
          </note>
          <u who="Q5886752" xml:id="i-d222370d7cb097e4-0" n="ce04bbf9">
            <seg n="1d39a43b">
              Herr talman! Att investera i hälsa är nödvändigt och lönsamt
              för såväl den enskilda människan som samhället. En bättre och
              tillgängligare vård är viktig, och att göra människor mer engagerade
              i deras egen hälsa är också viktigt. Lika viktigt som det är att
              säkra finansiering och kompetensförsörjning av hälso- och sjukvården
              är det att långsiktigt klara läkemedelsområdet. De hör ihop. Läkemedel
              är en viktig och nödvändig del av vård och behandling.
            </seg>
            <seg n="40921c87">
              Läkemedel ska självfallet användas på ett effektivt och ändamålsenligt
              sätt där patienten måste sättas i centrum. Behovet är oerhört
              angeläget, liksom tillgängligheten och patientsäkerheten. En fullgod
              service, oavsett var i landet vi bor, är det som jag och Centerpartiet
              arbetar för. Som borgerlig politiker tror jag på marknadsekonomi.
              Jag tror på valfrihet. Jag tror på mångfald. Jag tror på långsiktiga
              regler och på att konkurrens är viktigt. Den leder till ökad tillgänglighet
              och på sikt även till lägre priser för konsumenterna.
            </seg>
            <seg n="800b4624">
              Mot den bakgrunden tycker Centerpartiet att det är naturligt
              att avreglera apoteksmonopolet. Licensierade butiker och apotek,
              sådana som får Läkemedelsverkets tillstånd, bör ges möjlighet
              att sälja receptfria respektive receptbelagda läkemedel. Detta
              framgår av reservation nr 6. Vi menar att det ska ske på ett lugnt
              och sansat sätt så att vi verkligen skapar ökad mångfald och ökad
              tillgänglighet samt uppnår målet om att ytterligare sänka läkemedelskostnaderna.
              Kompetens och säkerhet är viktigt, liksom tillsyn och tillstånd
              från Läkemedelverkets sida.
            </seg>
            <seg n="1be6b3e1">
              Sammanfattningsvis finns det, utöver de EG-rättsliga skälen,
              många andra skäl att avmonopolisera läkemedelsdistributionen.
              Varför ska vi neka de farmaceuter som vill driva apotek i Sverige
              att göra det? Varför ska vi utbilda farmaceuter i Sverige för
              att därefter ge dem yrkesförbud mot att driva eget och i stället
              tvinga dem att flytta till Norge och Storbritannien, som fallet
              är i dag? Jag svarar själv: Jag tycker inte att vi ska neka dem
              det; i stället ska vi ge dem möjligheter. Det är ett feltänk,
              som den nya alliansregeringen har planer på att ändra.
            </seg>
            <seg n="fdee1873">
              Reservation nr 1 beskriver alternativmedicinska behandlingar.
              Jag tror att de kommer att öka. Det finns hos sjukvårdspersonalen
              ett behov av ökad kunskap för att kunna ge korrekt information
              om nyttan, om hur preparat reagerar tillsammans, om eventuella
              biverkningar etcetera. Vi pekar i reservation nr 2 på att frågor
              som rör naturläkemedel och kosttillskott huvudsakligen är nationella
              frågor. Smalare men vassare är Centerpartiets EU-paroll.
            </seg>
            <seg n="d87f26b4">
              Vi vill, slutligen, att frågan om antroposofiska läkemedel och
              hur de ska regleras utreds så att vi får klarhet om detta, vilket
              även tidigare talare framhållit. Det har vi utvecklat i reservation
              nr 5.
            </seg>
            <seg n="dd785d56">
              Herr talman! Jag står självfallet bakom samtliga reservationer
              där Centerpartiet förekommer men nöjer mig med att yrka bifall
              till reservation nr 6.
            </seg>
          </u>
          <note type="speaker" n="575f9729">
            Anf. 88 CONNY ÖHMAN (s):
          </note>
          <u who="Q6256695" xml:id="i-814e44ed42de5590-0" n="e460cdf7">
            <seg n="2a77141b">
              Herr talman! Efter en lång EU-debatt, där både för- och nackdelar
              med EU ventilerades, kommer vi snart att, såvitt jag förstår,
              i full enighet anta tre EU-direktiv. Därmed tas ytterligare ett
              steg mot att harmonisera läkemedelslagstiftningen inom EU. Det
              gäller både humanläkemedel, veterinärmedicinska läkemedel och
              traditionella, växtbaserade läkemedel.
            </seg>
            <seg n="b541aa2c">
              Läkemedel ska vara en hårt kontrollerad produkt. Regleringen
              handlar om godkännande och registrering av läkemedel, men den
              handlar också, vilket vi ibland glömmer, om kontroll av tillverkningen
              av läkemedel samt om regler för marknadsföring, tillsyn och säkerhetsövervakning
              av dessa produkter. Jag är glad att vi i Sverige och övriga EU
              nu är överens om ett gemensamt regelverk på det här området.
            </seg>
            <seg n="b705872d">
              Samtidigt vore det önskvärt att det internationella samarbetet
              var mer effektivt i fråga om de nya hot som finns på läkemedelsområdet.
              Jag tänker på den växande Internethandeln med läkemedel, där läkemedel
              säljs utan ordination, och på den illegala tillverkningen av läkemedel,
              som ju också finns. Enskilda individers hälsa hotas av denna utveckling,
              och piller utan verksam substans säljs och köps i dag via nätet.
              Nationerna och deras myndigheter måste, som jag ser det, ägna
              ökad uppmärksamhet åt dessa frågor.
            </seg>
            <seg n="c0ca3a0e">
              Det ärende vi i dag behandlar innebär att generiska läkemedel
              definieras i lag, och därmed underlättas tillträdet för generiska
              läkemedel till den europeiska marknaden. Det är positivt.
            </seg>
            <seg n="c5233323">
              Propositionen innehåller också förslag till mer detaljerade regler
              om marknadsföring av läkemedel. Ett förbud mot marknadsföring
              av receptbelagda läkemedel till allmänheten införs. När det gäller
              traditionella växtbaserade läkemedel ställs krav på ökad och relevant
              information vid marknadsföringen. Jag är också i dessa dagar glad
              över att läkemedelsbranschen här i Sverige håller på att göra
              överenskommelser med brukarorganisationerna om hur det samarbetet
              ska se ut i framtiden. Det hör nämligen också till det här området,
              som jag ser det.
            </seg>
            <seg n="520ee566">
              Miljöriskerna i samband med användning av läkemedel har uppmärksammats
              först under senare tid, och även den aspekten av läkemedel beaktas
              i den nya lagstiftningen. Krav på en bedömning av ett läkemedels
              eventuella miljörisker har förts in och förtydligats i det här
              regelverket. På miljöområdet har ju vårt svenska läkemedelsverk
              gjort en pionjärinsats genom den mycket stora genomgång av de
              här frågorna som redovisades förra året.
            </seg>
            <seg n="9157711f">
              Allt det här är positiva förstärkningar inom läkemedelspolitiken
              som utskottet välkomnar. Dessutom är jag övertygad om att ett
              ökat underlättat informationsutbyte mellan medlemsländerna rörande
              biverkningar av läkemedel kommer att öka våra möjligheter att
              göra korrekta bedömningar av nytta, risker och kostnadseffektivitet
              vid läkemedelsbehandling.
            </seg>
            <seg n="66f8ab37">
              Jag vill yrka bifall till förslaget i utskottets betänkande och
              avslag på de reservationer som finns här. Och jag ska avsluta
              med några kommentarer om de anföranden som vi tidigare har lyssnat
              till.
            </seg>
            <seg n="14eaa840">
              Kassation av läkemedel är självfallet en oerhört viktig fråga
              ur miljösynpunkt. En utredning har nu tillsatts av regeringen
              för att titta på ett antal frågor på läkemedelsområdet. Det finns
              ett direkt uppdrag till utredningsmannen att titta på apoteksombudens
              roll i samband med kassation av läkemedel, så där har ett arbete
              inletts.
            </seg>
            <seg n="2f17659e">
              Kerstin Heinemann tog upp läkemedelsbehandling för barn och äldre.
              Det är ju riktigt som sades, att det på barnområdet finns en aktivitet
              för att titta på detta. Men jag instämmer gärna i att det är en
              fråga som behöver belysas ytterligare även när det gäller äldres
              läkemedelsanvändning. Det får vi gemensamt försöka att jobba för
              på olika sätt och vis.
            </seg>
            <seg n="76942f49">
              Producentobunden information är självfallet jätteviktig. Det
              finns avsatta medel för detta arbete som Läkemedelsverket har
              till sitt förfogande, för små medel kan vi alla tycka, men det
              är ändå en utveckling på gång där det icke bara handlar om läkemedelsföretagens
              information utan även mer och mer om producentobunden information.
            </seg>
            <seg n="8629111d">
              Apoteket AB:s ställning är en fråga som alltid återkommer i de
              här debatterna, men eftersom vi hade en debatt för inte så länge
              sedan som till stora delar handlade om apoteksmonopolet ska jag
              i dag avstå från kommentarer kring den frågan. Det är mycket väl
              känt vad vi socialdemokrater tycker i den frågan.
            </seg>
            <seg n="9327563d">
              Sedan gäller det alternativmedicinsk kompetens. Självfallet är
              det oerhört viktigt med kompetens i den frågan, men å andra sidan
              kan vi ju inte kräva av sjukvårdspersonal att de rakt av ska klara
              av allting i sina utbildningar. Vi måste nog se till att en hel
              del av detta inte bara blir en utbildningsfråga utan också en
              fortbildningsfråga, eftersom det händer så oerhört mycket på det
              här området. Dessutom kommer det fortsättningsvis även att finnas
              produkter på marknaden som sjukvårdspersonal inte kommer att,
              per definition, befatta sig med. Då handlar ju frågan om kompetensen
              och kunnandet när det gäller detta. Jag tycker kanske ibland att
              vi skulle kunna ställa lite ökade krav även på alternativmedicinutövare
              när det gäller att informera om saker och ting. Det kanske glöms
              bort för mycket i den här debatten, tycker jag.
            </seg>
          </u>
          <note n="e0f44345">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="9c1907b2">
            Anf. 89 Andre vice talman KERSTIN HEINEMANN (fp) replik:
          </note>
          <u who="unknown" xml:id="i-d6e1bd29e7c2522f-1" n="214449d8">
            <seg n="3212b8e4">
              Herr talman! Jag tycker att det var väldigt bra att Conny Öhman
              tog upp frågan om Internethandeln. Det berörs ju inte i det här
              betänkandet, men det är bra varje gång det lyfts upp.
            </seg>
            <seg n="51354a41">
              Jag hade en interpellationsdebatt kring den här frågan med statsrådet
              Ylva Johansson någon gång förra våren. Vi diskuterade, och vi
              såg lika allvarligt på frågan båda två.
            </seg>
            <seg n="0070f785">
              Det har inte hänt speciellt mycket. Men vi som får en massa spam
              vet att vi kan köpa alla möjliga medel. Vi har ju dessa varje
              dag i vår låda. Jag tror att vi kanske är medvetna om de stora
              risker som det innebär att köpa de här medlen. Vi vet inte vad
              de innehåller. Vi kanske över huvud taget inte ska ha dem. Dessutom
              gäller inte de försäkringar man har här i Sverige för dessa läkemedel,
              så det är oerhörda risker man utsätter sig för om man köper läkemedel
              via Internet.
            </seg>
            <seg n="797fb175">
              Jag tycker att det var så bra att Conny Öhman tog upp det här.
              Ylva Johansson lovade mig att hon skulle titta närmare på frågan.
              Jag sade att vi kanske behöver ha en informationskampanj här i
              Sverige för att människor ska veta vilka risker de tar när de
              köper. Därför skulle jag vilja fråga Conny Öhman om han är beredd
              att hjälpa mig och trycka på ännu mera så att vi kan se till att
              människor får veta riskerna med handel med läkemedel via Internet.
            </seg>
          </u>
          <note type="speaker" n="37778ab4">
            Anf. 90 CONNY ÖHMAN (s) replik:
          </note>
          <u who="Q6256695" xml:id="i-814e44ed42de5590-1" n="e460cdf7">
            <seg n="2e2efa3b">
              Herr talman! Mycket gärna! Samtidigt skulle jag vilja säga så
              här: Jag tror att det allra effektivaste skulle vara om de länder
              som, så att säga, är källan till den här Internethandeln vore
              mera aktiva med att faktiskt se till att spåra upp varifrån dessa
              erbjudanden kommer. Världssamfundet vet i stor utsträckning vilka
              länder det handlar om. Det är väl kanske polisiära och andra rättsliga
              insatser i de länderna som skulle vara direkt effektiva i det
              här sammanhanget. Men jag ser gärna mer information till den svenska
              befolkningen.
            </seg>
            <seg n="c3af97dc">
              För min del efterlyser jag också åtgärder och efterforskningar
              kring den illegala läkemedelstillverkning som faktiskt finns den
              lär finnas också inom ramen för EU:s medlemsländer. Där fordras
              också polisiära och rättsliga insatser för att man faktiskt ska
              komma till rätta med det här problemet. En del av den här handeln
              utgår ju från den typen av illegala fabriker. Och en del poliser
              man pratar med säger så här: Det är så höga straffvärden på narkotikahandel,
              så man tjänar lika mycket pengar eller kanske till och med mer
              pengar på att syssla med den här verksamheten i stället. Då måste
              samhället vidta åtgärder för att sätta stopp för en sådan här
              sak som direkt kan skada människors hälsa.
            </seg>
            <seg n="926226cb">
              Jag ställer gärna upp på att tillsammans med Kerstin Heinemann
              försöka trycka på så att vi kan ge information till svenska medborgare
              om riskerna med sådan här handel.
            </seg>
          </u>
          <note type="speaker" n="51161ce4">
            Anf. 91 Andre vice talman KERSTIN HEINEMANN (fp) replik:
          </note>
          <u who="unknown" xml:id="i-d6e1bd29e7c2522f-2" n="214449d8">
            <seg n="be809062">
              Herr talman! Jag tackar för det. Vi stoppar naturligtvis inte
              det här bara genom en informationskampanj om riskerna. Jag håller
              naturligtvis helt med om att det måste till mycket mer. Vi måste
              alltså stoppa den här försäljningen och tillverkningen.
            </seg>
            <seg n="10e7f866">
              Jag har läst rapporter. Jag har pratat med Läkemedelsverket tidigare.
              Jag tror inte att man har hittat några falska läkemedel i Sverige
              än, men det förekommer i andra europeiska länder att det finns
              falska läkemedel till och med på apoteken. Man har kopior som
              man säljer och människor får med sig falska läkemedel, och det
              här är väldigt allvarligt. Vi behöver nog ta till många olika
              åtgärder för att få ett stopp på den här rent kriminella, som
              jag vill kalla den, handeln med läkemedel, som det handlar om.
            </seg>
            <seg n="6c02f3af">
              Jag är helt överens med Conny Öhman om att man också i de här
              länderna måste sätta stopp för det, och vi måste betrakta de illegala
              läkemedelsfabrikerna precis på samma vis som vi betraktar dem
              som illegalt tillverkar narkotika. Jag tackar för uppbackningen
              och hoppas att vi kan se till att det händer någonting snart på
              det här området.
            </seg>
          </u>
          <note type="speaker" n="335f351c">
            Anf. 92 CONNY ÖHMAN (s) replik:
          </note>
          <u who="Q6256695" xml:id="i-814e44ed42de5590-2" n="e460cdf7">
            <seg n="a9e7e7c7">
              Herr talman! Ja, det lär vara så. I alla fall har jag lyssnat
              till dem som påstår att det säljs läkemedel under falsk varubeteckning
              i några EU-medlemsländer som icke är annat än sockerpiller. Förutom
              att man utsätter människor för risk för hälsofarlig utveckling
              lurar man också av dessa människor stora pengar. Det finns därför
              faktiskt dubbel orsak att försöka påverka EU att också ta upp
              den här frågan på agendan, tycker jag, om att stoppa illegal tillverkning,
              stoppa olaglig Internethandel. Det skulle bespara människor mycket
              elände. Det är jag ganska övertygad om.
            </seg>
          </u>
          <note type="speaker" n="68fc6a3a">
            Anf. 93 JOHAN ANDERSSON (s):
          </note>
          <u who="Q97854776" xml:id="i-fee0aadcf93cbbf7-0" n="5b3bb84a">
            <seg n="26daced0">
              Herr talman! I detta betänkande behandlas min motion So240. Den
              handlar om kunders integritet på apoteken. Min inriktning i motionen
              beskriver framför allt den situation då kunden hämtar ut sina
              recept. Det är ofta en ganska känslig situation eftersom som ens
              besvär är av personlig natur.
            </seg>
            <seg n="63d39b79">
              För att synliggöra problemet vill jag gärna ge ett exempel på
              en situation som kan kännas känslig. Exemplet är om man skulle
              behöva hämta medicin för till exempel en könssjukdom. Är man dessutom
              ung är det ännu känsligare. Om en ung persons jämnåriga därutöver
              får reda på det kan personen råka ut för mobbning med mera. Detta
              tycker inte jag är bra.
            </seg>
            <seg n="467565da">
              Sedan jag skrev denna motion har jag kommit i kontakt med flera
              personer som har reagerat liknande på hur de upplever integriteten
              på landets apotek.
            </seg>
            <seg n="2511a261">
              Jag har läst utskottets ställningstagande. Jag tycker att det
              är bra att apoteket arbetar med frågor som läkemedelsprofiler
              och att detta sker i enskildhet. Men jag tycker ändå att utskottet
              har missat avsikten med motionen. Det gäller den situation som
              uppkommer vid utlämnandet av medicinen.
            </seg>
            <seg n="52364077">
              För att få en inblick i verkligheten räcker det med att besöka
              apoteket här i Gamla stan, eller man kan åka till min hemkommun
              Eslöv. Där har jag flera gånger hört delar av samtalet mellan
              personal och kunder när man lämnar ut medicinen. Detta är ingen
              bra integritet för den enskilde. Den bör förbättras.
            </seg>
            <seg n="e8c564c8">
              Herr talman! Jag har inte något särskilt yrkande i dag, men jag
              kommer att fortsätta att följa frågan noga.
            </seg>
          </u>
          <note n="9822f3ef">
            Överläggningen var härmed avslutad.
          </note>
          <note n="97138c36">
            10 § Straffrättsliga frågor
          </note>
          <note n="02008242">
            Föredrogs
          </note>
          <note type="speaker" n="716cc351">
            Anf. 94 HILLEVI ENGSTRÖM (m):
          </note>
          <u who="Q772089" xml:id="i-56741cacdf6a8423-0" n="cc145be7">
            <seg n="586c7689">
              Herr talman! Inom området straffrätt har det skrivits 245 olika
              motioner som var och en innehåller en mängd olika förslag. Det
              finns 56 reservationer, det vill säga motförslag till vad socialdemokraterna
              tycker i utskottet. Förslagsställare och motionärer finns från
              riksdagens samtliga partier. Men ändå väljer socialdemokraterna
              att avstyrka alla förslag, varav flertalet är mycket angelägna
              och välmotiverade.
            </seg>
            <seg n="b5b61e3d">
              För att vinna tid vid voteringen väljer jag att endast yrka bifall
              till reservation nr 11. Men vi moderater står bakom alla våra
              24 reservationer.
            </seg>
            <seg n="cc865cb5">
              Reservation 11 handlar om människohandelsbrottet. Det är ett
              avskyvärt brott som riksdagen lagstiftade mot för första gången
              redan år 2002. Människohandel är vår tids slavhandel. Människor
              utnyttjas och luras oftast för sexuella ändamål men även för slavarbete
              på annat sätt. Straffet för detta brott är fängelse i mellan ett
              till tio år.
            </seg>
            <seg n="104f6bdc">
              Det har visat sig att domstolarna har problem med lagens rekvisit.
              Den nuvarande lagtexten med krav på någonting som kallas otillbörliga
              medel har varit svår att hantera och leda i bevis för åklagarna.
              Därför har flera gärningsmän inte kunnat dömas till människohandelsbrott
              utan till de lindrigare brotten koppleri och olaga tvång. Så var
              det inte tänkt när riksdagen stiftade lagen. Därför menar vi moderater
              och övriga i alliansen tillsammans med Miljöpartiet att lagen
              måste ändras.
            </seg>
            <seg n="00c05765">
              Nu har det visat sig att vid 24 polisanmälda människohandelsbrott
              år 2004 blev två personer åtalade men senare frikända. Däremot
              fälldes 20 av personerna för koppleri och olaga frihetsberövande.
              Det har visat sig svårt att bevisa vad som är otillbörliga medel
              eftersom brottet ofta påbörjats redan i kvinnans hemland. Det
              kan till exempel vara Ryssland, Lettland eller något annat land
              en bit ifrån Sverige. Därför måste lagen ändras.
            </seg>
            <seg n="72d4e400">
              Herr talman! En annan viktig och angelägen fråga diskuteras bland
              allmänheten och i medierna. Det är en diskussion om de straff
              som våra domstolar utdömer och de brottsrubriceringar som görs.
              Påföljderna för de flesta brotten anses av allmänheten vara alldeles
              för milda och straffen för korta, och fängelsestraffens längd
              måste därför ändras.
            </seg>
            <seg n="40732f31">
              Inte sällan är mannen på gatan kritisk mot de korta fängelsestraffen.
              Han eller hon vet inte ens att den dömde regelmässigt också blir
              villkorligt frigiven efter två tredjedelar av strafftiden. Med
              den vetskapen skulle diskussionens vågor ha gått ännu högre!
            </seg>
            <seg n="bc4ce86f">
              En intensiv debatt har också förts i medierna om brottet våldtäkt
              och vilka som blir dömda respektive inte dömda för våldtäkt. Vi
              tror att en viktig orsak till att just rubriceringen våldtäkt
              blivit så viktig är att man vet väldigt tydligt vad detta brott
              innebär och att brottet har ett kraftigt straffvärde. För våldtäkt
              är det stadgat fängelse i mellan två till sex år. För grov våldtäkt
              kan man teoretiskt sett bli dömd till ända upp till tio års fängelse.
              Dessutom ska en person misstänkt för våldtäkt i princip alltid
              häktas. Det betyder att den personen hålls inlåst under den tid
              polisutredningen pågår och fram till dess att domstolsförhandlingen
              sker. Därefter får han, för det är oftast en han, genast påbörja
              avtjänandet av fängelsestraffet.
            </seg>
            <seg n="313e166a">
              Vi moderater menar att det borde vara så för betydligt fler brott,
              det vill säga att man kunde frihetsberöva de misstänkta gärningsmännen.
              Därför vill vi se över straffskalorna för en del brott så att
              man i större utsträckning ska kunna frihetsberöva misstänkta personer.
              Men vi är faktiskt nöjda med de flesta straffskalor som finns
              för olika brott. Straffskalorna är ganska rimliga och väl avvägda,
              om de användes, förstås!
            </seg>
            <seg n="4ad9cf9a">
              Hur man ser på den enskilda gärningen och brottets straffvärde
              har genom åren utvecklats genom domstolspraxis. Domstolarna måste
              utgå från botten av straffskalorna. Det säger lagens förarbeten.
              Det är regeringen som ansvarar för förarbetena i propositionstexterna.
              Där framgår det tydligt att den övre delen av straffskalan är
              avsedd för de exceptionella fallen, de fall som i praktiken sällan
              inträffar. Det betyder att straffskalorna som finns i dag inte
              går att använda för domstolarna. Det innebär att de utdömda straffen
              inte bara framstår som väldigt milda och korta utan de facto också
              är det.
            </seg>
            <seg n="d5778550">
              Låt mig ta några exempel. Brottet grov misshandel innebär kortfattat
              att en gärningsman tillfogar en annan person svår kroppsskada,
              allvarlig sjukdom eller kraftig smärta eller försätter någon i
              vanmakt och där gärningsmannen visar särskild hänsynslöshet eller
              råhet eller om gärningen medför livsfara. Brottet grov misshandel
              kan med dagens straffskalor ge mellan ett till tio års fängelse.
              Det tycker vi är rimligt för ett sådant allvarligt brott.
            </seg>
            <seg n="0ae0ef01">
              Men med de regler som domstolarna i dag har att hålla sig till
              blir det genomsnittliga fängelsestraffet endast 17,8 månader,
              alltså nära straffminimum. Snittet är 17,8 månader. Med frigivning
              efter två tredjedelar har gärningsmannen totalt oftast bara fått
              sitta i fängelse i ett år för det allvarliga brottet grov misshandel.
            </seg>
            <seg n="848f4644">
              För brottet grov kvinnofridskränkning kan man bli dömd till fängelse
              i mellan sex månader och sex år. Där är den genomsnittliga strafftiden
              bara tio och en halv månad. Det betyder i praktiken att en gärningsman
              som är dömd för grov kvinnofridskränkning kommer ut efter mindre
              än åtta månader i fängelse.
            </seg>
            <seg n="bebcc027">
              Listan kan göras mycket längre. Vi moderater är inte nöjda med
              det här systemet. Den hänsyn som domstolarna tvingas ta bottnar
              i den socialdemokratiska kriminalpolitiken som fått råda i decennier.
              Vi anser från Moderaternas sida att det allmänna rättsmedvetandet
              inte speglas i de straff som döms ut i dag. Därför är vårt förslag
              att man ska ändra brottsbalkens regler i kap. 29 och införa en
              föreskrift om att straffskalorna ska utnyttjas i större utsträckning.
            </seg>
            <seg n="1c552d39">
              Det kan som exempel innebära att den person som döms för grovt
              rattfylleri och har en och en halv promille alkohol i blodet med
              vårt förslag skulle bli dömd till mellan tre till sex månaders
              fängelse mot dagens en månad i snitt.
            </seg>
            <seg n="c9ca6323">
              Det finns faktiskt personer som har så mycket som 4 alkohol i
              blodet, vilket vi andra inte skulle överleva med. Den personen
              skulle hamna nära straffmaximum på cirka två års fängelse. Det
              tycker vi skulle vara rimligt.
            </seg>
            <seg n="52a5903b">
              Straffskalans längsta påföljd bör fortsättningsvis vara förbehållen
              de allra grövsta brotten och återfallsförbrytarna.
            </seg>
            <seg n="44b18758">
              Om denna påföljdsreform skulle införas skulle den ha effekt på
              de flesta brotten, men kanske inte på narkotikabrotten. Redan
              i dag straffas de på ett ganska effektivt sätt, där man använder
              straffskalorna på det sätt som de är tänkta.
            </seg>
            <seg n="00ea7ee0">
              Vi menar alltså att ett brott av normalgraden bör ligga i mitten
              av straffskalan. Vi är övertygade om att denna reform skulle inverka
              positivt i ett brottsförebyggande syfte eftersom dagens gärningsmän
              faktiskt kalkylerar med risken för upptäckt och vad konsekvenserna
              blir för gärningsmannen om han blir upptäckt.
            </seg>
            <seg n="7b4b5fac">
              I våra förslag om påföljder vill vi även att det ska vara domstolarna
              som bestämmer om en person ska få avtjäna straff med fotboja,
              alltså elektronisk övervakning eller inte. Vi tycker att det är
              domstolen som har den kompetensen och som bör avgöra detta.
            </seg>
            <seg n="ca70ab58">
              Vi menar också att domstolarna ska ha två olika påföljder att
              välja mellan när de utdömer straff. Det ska vara fängelse eller
              böter. Om domstolen väljer fängelse ska det kunna finnas ett villkorligt
              fängelse. Det betyder att man bestämmer att ett brott ska ha ett
              visst straffvärde och en viss fängelsetid. Men man ska kunna få
              avtjäna det i frihet utanför fängelsemurarna genom till exempel
              kontraktsvård, samhällstjänst, skyddstillsyn och böter. Men det
              ska fastställas redan i domen vilket straffvärde ett visst brott
              har.
            </seg>
            <seg n="d19d0aae">
              Den som får ett förtroende att avtjäna sitt villkorliga fängelsestraff
              i frihet får en tydlig markering på vad brottet har för straffvärde.
              Han får reda på att han har fått en påföljd, och om han inte sköter
              sin kontraktsvård, sin samhällstjänst eller sin skyddstillsyn
              så ska han avtjäna straffet i fängelse. Det ska finnas tydliga
              konsekvenser som uppmuntrar skötsamhet, alltså morötter. Först
              då kan påföljderna få en verklig effekt.
            </seg>
            <seg n="eebf106d">
              Då blir det också en likhet inför lagen där liknande gärningar
              kommer att bedömas mer likartat än i dag. Alla människor blir
              då lika inför lagen. Däremot kan påföljderna variera. Men jag
              vill understryka att vi ställer oss bakom att man ska kunna avtjäna
              ett straff i frihet, som samhällstjänst eller kontraktsvård. Det
              är vi inte emot. Det kan ju vara lämpligare för en missbrukare
              att få en bra vård och behandling för sin narkomani till exempel
              än att bli inlåst utan behandling.
            </seg>
            <seg n="7acf9d3d">
              Vi menar att dagens system för brottspåföljder har färgats av
              Socialdemokraternas gärningsmannaperspektiv som har fått råda
              under alldeles för lång tid. Det har lett till att den grova brottsligheten
              och våldsbrotten har ökat i samhället i dag.
            </seg>
            <seg n="c715a876">
              Utöver dessa viktiga förändringar och förbättringar vill jag
              ta fram vår reservation nr 56 om förverkande. Vi menar tillsammans
              med allianspartierna att de förslag som lades fram av Förverkandeutredningen
              redan 1999 nu måste bli verklighet.
            </seg>
            <seg n="7ac4e5ec">
              Nu har det gått sju år sedan utredningen blev klar, och regeringen
              bereder förslagen fortfarande. I sju års tid har man suttit på
              departementet och berett en färdig utredning! Vi anser att det
              behövs regler om utvidgade möjligheter att förverka, alltså att
              komma åt, pengar och andra tillgångar lyxbåtar och lyxbilar när
              de har kommit till genom brottslig gärning. Polisen måste få rätt
              att jaga rätt på pengarna som brottslingarna har fått tag i. Det
              gäller att slå mot själva kärnan i den kriminella verksamheten,
              alltså vinningen. Vi menar att de reglerna behövs nu.
            </seg>
            <seg n="18dee751">
              Det skulle betyda att den person som är dömd för ett grovt brott
              och som inte kan förklara varför han åker runt i en Maserati utan
              att ha haft ett hederligt jobb, utan att ha fått lån eller utan
              att ha fått ett arv ska riskera att staten konfiskerar den dyrbara
              lyxbilen eftersom den troligtvis har kommit till genom brottslig
              verksamhet eller som vinning av brottet. Det skulle spegla vanligt
              folks rättsmedvetande. I dag har man svårt att begripa hur de
              personerna utan inkomster, utan arv och utan lån kan ha sådana
              dyrbara egendomar. Det är en viktig brottsbekämpande åtgärd som
              alltså föreslogs för mer än sju år sedan.
            </seg>
            <seg n="f007da5f">
              Om justitieminister Thomas Bodström hade menat allvar med sitt
              utspel här i veckan om en satsning mot den grova organiserade
              brottsligheten så borde det här ha varit ett av de förslag som
              han skulle ha nämnt i stället för att tala om att han har anställt
              en ny polis på rikskriminalen. Det, herr talman, är inte lösningen
              på den grova brottsligheten.
            </seg>
          </u>
          <note type="speaker" n="88584569">
            Anf. 95 PETER ALTHIN (kd):
          </note>
          <u who="Q5548100" xml:id="i-81d3d1e90860044e-0" n="ef3d4d69" next="i-73f151c60d7e1b47-0">
            <seg n="2b981b8b">
              Herr talman! Kolleger, närvarande och frånvarande, och alla åhörare!
              Jag hade som vanligt gärna hälsat också justitieministern välkommen.
              Honom träffar jag numera oftast i debatter i tv och inte här i
              kammaren, vilket man kan ha synpunkter på.
            </seg>
          </u>
          <note n="ea8de8a7">
            Herr talman! Jag yrkar bifall till reservation 31 och reservation
            41.
          </note>
          <u who="Q5548100" xml:id="i-73f151c60d7e1b47-0" n="ef3d4d69" prev="i-81d3d1e90860044e-0">
            <seg n="a06e26c9">
              Betänkandet berör 245 motioner och 56 reservationer. Av dessa
              reservationer står Kristdemokraterna bakom 27 stycken, om jag
              räknar rätt. Det är alltså ungefär hälften av alla reservationer.
              Det handlar om brott, om preskriptioner när det gäller brott,
              påföljder för brott, likhet inför lagen, civilkurage och så vidare.
              Utan att jag känner mig särskilt överraskad har majoriteten föreslagit
              att riksdagen ska avslå samtliga dessa yrkanden.
            </seg>
            <seg n="e00c716a">
              Jag kan lugna talmannen och övriga med att jag inte kommer att
              gå igenom alla våra reservationer. Jag kommer att stoppa upp vid
              några stycken utan att egentligen prioritera specifikt. Men det
              är några reservationer som ligger mig varmt om hjärtat.
            </seg>
            <seg n="2ba5ef96">
              Jag ska börja med Kristdemokraternas reservation nr 41 om underlåtenhet
              att bistå nödställd, eller det som vi kallar för civilkuragelagen.
              Jag tror att de flesta kommer ihåg att man bara för någon dag
              sedan kunde läsa i tidningarna om en ung, tolvårig, flicka på
              väg till skolan som blev våldtagen inför ett antal andra ungdomar
              i samma ålder. Flera av dem var dessutom äldre enligt medierna
              mellan 15 och 18 år. De är alltså straffmyndiga. Ingen gjorde
              någonting. Ingen försökte ingripa. Ingen försökte bistå den tolvåriga
              skolflickan. Om vi nu hade haft en civilkuragelag så hade gärningsmannen
              kunnat straffas. Det gäller även dem som underlät att ingripa.
              I den mån de var straffmyndiga kunde de då också ha lagförts.
            </seg>
            <seg n="5ab34f32">
              Det är skrämmande och märkligt att vi i Sverige i dag inte har
              den här lagen om underlåtenhet att bistå nödställd. Jag tycker
              att det hade gett vinkar och pekpinnar om hur vi vill ha samhället
              med en högre etik och en högre moral inte för att själva lagen
              kan hjälpa till enbart, men den kan ge en fingervisning om hur
              vi vill ha det. Den kan visa på vad som är rätt och vad som är
              fel i samhället. Det är märkligt att även flickor, som i det här
              fallet, står bredvid och tittar på när en flicka blir utsatt för
              ett övergrepp.
            </seg>
            <seg n="dd5e8122">
              Jag påstår att det är hög tid att ingripa och att göra någonting.
              Som det är just nu finns det ingen skyldighet i svensk rätt, herr
              talman, att bistå personer som befinner sig i nöd eller i livsfara.
              Jag anser att det är oacceptabelt. Det finns i andra länder. Frankrike
              har det och Norge har det. Där straffbeläggs ett beteende där
              man inte tar hand om varandra.
            </seg>
            <seg n="1eb7a245">
              När det gäller utskottet så har det här behandlats tidigare.
              Man säger vid det här tillfället ungefär som man har gjort tidigare
              att nackdelarna med att införa ett generellt straffrättsligt ansvar
              för underlåtenhet att bistå en nödställd väger tyngre än de fördelar
              som kan finnas med att införa detta. Det tycker jag är skamligt.
              Det är fullständigt obegripligt att man inte tar tag i det här
              och gör någonting åt den situation som vi kan läsa om rätt ofta
              i dag i tidningarna.
            </seg>
            <seg n="5a74dad0">
              I Kristdemokraternas Sverige tar vi hand om oss själva och försöker
              också ta hand om varandra. Detta är en reservation som jag med
              varmt hjärta vill överlämna till alla som ska votera lite senare.
            </seg>
            <seg n="0f4ba159">
              Herr talman! En annan reservation är reservation nr 9. Den handlar
              om stalkning. Den innebär en reglering som förhindrar att vi blir
              utsatta för systematisk förföljelse. Det finns också i andra länder
              men inte i Sverige. Det finns i flera anglosaxiska länder. Där
              kan en systematisk förföljelse lagföras. Det här har utretts.
              Remissinstanserna har kommit med synpunkter. Brå har lämnat en
              rapport. Jag menar att det är färdigt nu. Man behöver inte avvakta
              någonting ytterligare utan genast se till att få detta i sjön.
              Majoriteten i utskottet säger att det pågår ett arbete, och det
              gör det ju ofta. Hur långt det har kommit och var man hamnar där
              får vi väl höra när representanten för regeringen lyfter fram
              den här frågan, vilket jag hoppas att hon gör. Från oss som har
              varit utsatta för stalkning kan jag säga att det är mycket plågsamt,
              mycket kränkande och det tär på livskvaliteten.
            </seg>
            <seg n="9b3b41a0">
              Herr talman! Vi har väldigt många andra reservationer. Vi har
              reservationer när det gäller barnpornografi. Det handlar om barnpornografibrottets
              åldersrekvisit, barnpornografi på Internet, preskription för barnpornografibrott,
              skadestånd vid spridning av barnpornografi och brottsofferfond
              avseende barnpornografibrott. Jag hoppas att åtminstone några
              av dessa kommer att vinna gehör vid voteringen så småningom. Det
              är viktiga frågor, och vi kristdemokrater står naturligtvis bakom
              dessa.
            </seg>
            <seg n="5e402196">
              Vi har också andra reservationer när det gäller preskriptionstider.
              Frågan är om man ska ta bort preskriptionstiden helt och hållet
              när det gäller mord. Bör preskriptionstiden för grova brott förlängas?
              Ska man förlänga preskriptionstiden för sexualbrott eller möjligen
              helt ta bort den när det gäller övergrepp mot barn?
            </seg>
            <seg n="3458d2d0">
              Herr talman! Alla de här frågorna är viktiga. Vi slåss för dem.
              Vi vill att de ska sjösättas. Man ska inte avvakta ytterligare
              en tid.
            </seg>
            <seg n="bffeb968">
              Slutligen ska jag ta upp reservation nr 55. Vad är ett rättssamhälle
              om det inte existerar likhet inför lagen och om inte alla behandlas
              lika? Vad är det för rättsamhälle vi har då? Det är ju en retorisk
              fråga. Alla förstår ju att det är ett dåligt rättssamhälle om
              inte alla behandlas lika. Enligt min uppfattning är det nödvändigt
              att medborgarna har förtroende för domstolarna. Så länge det finns
              en debatt om att personer med utländsk bakgrund behandlas annorlunda
              och döms hårdare än infödda svenskar räcker det med blotta misstanken
              att det är på det sättet för att förtroendet för rättsväsendet
              ska minska.
            </seg>
            <seg n="58b7ef81">
              Det här är en viktig fråga som vi lyfter fram. Vi vill åtminstone
              ha en utredning som jämför rättstillämpningen. Man skrattar här
              nu för att vi vill ha en utredning. Vad vill majoriteten, herr
              talman? Jo, de har inte ens kommit så långt. De planerar en utredning.
              Så skrattar bäst som skrattar sist. Vi har i varje fall kommit
              fram till att vi ska ha en utredning. På s. 67 i betänkandet kan
              man se att ni möjligen planerar en. Det brådskar att få fram en
              utredning så att vi får klarhet i om personer med utländsk bakgrund
              döms hårdare, oftare och annorlunda än infödda svenskar.
            </seg>
            <seg n="9c3a1e89">
              Herr talman! Detta var några av de reservationer som jag tyckte
              det var viktigt att lyfta fram. Jag vet också att vi kommer att
              gå på pumpen när det gäller de flesta av de här reservationerna.
              Majoriteten kommer att rösta på ett sådant sätt att vi inte får
              igenom dem. Det känns naturligtvis oerhört frustrerande, men det
              är samtidigt lite hoppfullt att det inte är så många månader kvar
              till den 17 september. Om vi nu inte har majoriteten här i riksdagen
              med oss så hoppas och utgår vi ifrån att vi har folket med oss
              i valet den 17 september. Det ger oss möjlighet att sätta i sjön
              de idéer och de förslag som vi har framfört här under hela den
              här mandatperioden. Jag ser fram emot det. Jag tror att det blir
              på det sättet. Det är bra för de flesta och det är bra för Sverige
              att vi får en ändring så att vi får igenom våra förslag.
            </seg>
          </u>
          <note type="speaker" n="759ec9cf">
            Anf. 96 ROLF OLSSON (v):
          </note>
          <u who="Q6027916" xml:id="i-2b9948c4208cf996-0" n="8c88743b">
            <seg n="b704d351">
              Herr talman! Den viktigaste och mest grundläggande rättspolitiska
              frågan är de många människornas förtroende för och tilltro till
              rättsväsendet, till poliser, åklagare, domstolar och så vidare.
              Viktiga faktorer utgörs av demokratisk kontroll och insyn i rättsväsendet.
              Det utgör en grund i de många människornas egna upplevelser av
              om det råder en verkligt rättvis rättvisa och en acceptabel likhet
              inför lagen. När överträdelser sker ska påföljderna upplevas som
              förutsägbara, proportionella och välgrundade.
            </seg>
            <seg n="ac38d0f6">
              Härvidlag kommer en kontinuerlig samhällsutveckling att leda
              till att det alltid finns mer att göra på de här områdena. Det
              finns alltid brister att rätta till, oklarheter att utreda och
              utvärderingar att fullfölja. I några av reservationerna och de
              särskilda yttranden som Vänsterpartiet fogat till betänkandet
              finns synpunkter som knyter an till just sådana åtgärder.
            </seg>
            <seg n="170fae73">
              Som jag var inne på är det av oerhörd vikt att rättsväsendet
              åtnjuter förtroende hos alla människor. Sedan länge finns det
              en levande debatt om att personer med invandrarbakgrund döms hårdare
              och till längre straff än etniska svenskar vid jämförbara brott.
              Flera olika undersökningar har pekat på att det kan finnas en
              grund för sådana farhågor. Vänsterpartiet har en längre tid vid
              ett flertal tillfällen här i kammaren och på annat sätt föreslagit
              att det ska göras en offentlig jämförande studie av om rättstillämpningen
              skiljer sig åt när det gäller personer med invandrarbakgrund i
              förhållande till etniska svenskar, men vi har fram till nu inte
              fått gehör för det förslaget.
            </seg>
            <seg n="8de7ceb2">
              I nu föreliggande betänkande finns en redogörelse för att också
              Diskrimineringsutredningen tolkar resultaten av en del rapporter
              som tecken på strukturell diskriminering. Vi har nu äntligen erfarit,
              och kan också läsa i betänkandet, att det ska göras en ordentlig
              studie om förekomsten av strukturell diskriminering inom rättsväsendet.
              Vi har uppfattat att det är Brå som har fått uppdraget. Vänsterpartiet
              kommer att följa det arbetet mycket noga.
            </seg>
            <seg n="583f7035">
              Herr talman! Under rubriken Ett reformerat straffsystem finns
              ett flertal reservationer och Vänsterpartiet har ett särskilt
              yttrande. Det är lätt att konstatera att antalet intagna på våra
              kriminalvårdsanstalter har ökat kraftigt under senare år utan
              att man på allvar kan hävda att detta beror på en motsvarande
              generell ökning av brottsligheten. Vänsterpartiet anser att en
              betydande del av ökningen beror på en utveckling där olika faktorer
              bidrar till en allmän förlängning av strafftiderna. Det är en
              mycket negativ trend som Vänsterpartiet anser måste brytas. Det
              är inte inlåsning med allt längre och längre tider som framgångsrikt
              rehabiliterar människor till ett liv utan brott och droger.
            </seg>
            <seg n="b0081247">
              Nu initieras i Regeringskansliet ett arbete med en allmän översyn
              av påföljdssystemet. Det är mycket viktigt. Därför reserverar
              jag mig inte. Det är relativt poänglöst att ställa krav på att
              det ska göras en utredning när en utredning de facto påbörjas.
              Jag utgår från att Vänsterpartiets synpunkter i det särskilda
              yttrandet övervägs när arbetet med den allmänna översynen börjar.
              Jag följer noga utvecklingen och återkommer.
            </seg>
            <seg n="24231696">
              Herr talman! I reservation 1 föreslår Vänsterpartiet förstärkningar
              av skyddet mot diskriminering av HBT-personer på en rad områden.
              Särskilt transpersoner saknar det skydd som olika bestämmelser
              ger andra utsatta grupper, trots att transpersoner ofta tydligt
              skiljer sig från den normativa könsrollen och därmed är särskilt
              utsatta. Vi anser att bestämmelserna i de olika regelverk som
              omnämns i reservationen måste utökas från att omfatta sexuell
              läggning till att också omfatta sexuell identitet. Det är ett
              principiellt ställningstagande som Vänsterpartiet menar kan göras
              nu.
            </seg>
            <seg n="683f74d2">
              På samma sätt efterlyser vi i reservation 3 en vidgning av åklagares
              möjlighet att väcka åtal för förolämpning. I dag kan det ske när
              någon anspelar på homosexuell läggning, men bestämmelsen bör vidgas
              till att omfatta också annan sexuell läggning och könsidentitet.
            </seg>
            <seg n="98f0041d">
              I en helt annan reservation, nämligen nr 37, återkommer Vänsterpartiet
              till ett mångårigt krav att de ålderdomliga bestämmelserna rörande
              upplopp och våldsamt upplopp måste ses över. Vi har sedan flera
              år tillbaka ett ställningstagande från justitieministern, upprepat
              vid flera tillfällen, att lagen ska ses över. Utskottet har också
              i ett tidigare betänkande medgivit att lagstiftningen inte är
              modern. Utskottet utgick från att en översyn kommer att ske. Nu
              har det enligt betänkandet åter inhämtats från regeringen att
              en översyn ska ske. Vi har hört att detta inhämtats några gånger
              tidigare nu under ett antal år, men något mer substantiellt har
              ännu inte kommit ut. Jag kan konstatera att dådkraften när det
              gäller att se över lagstiftningen på området kring upplopp inte
              är tillnärmelsevis lika stor som när det gäller en del andra,
              till exempel nya tvångsmedel.
            </seg>
            <seg n="810941f7">
              Herr talman! Vänsterpartiet står givetvis bakom alla sina reservationer
              och särskilda yttranden. För tids vinnande nöjer jag mig med att
              endast yrka bifall till reservation 1.
            </seg>
          </u>
          <note type="speaker" n="1f6f6c35">
            Anf. 97 HILLEVI ENGSTRÖM (m) replik:
          </note>
          <u who="Q772089" xml:id="i-56741cacdf6a8423-1" n="cc145be7">
            <seg n="e2b86bc9">
              Herr talman! När det gäller Vänsterpartiets åsikter i det här
              betänkandet finns det ganska många särskilda yttranden. Jag har
              noterat att det finns fem sådana. Det slår mig att det finns en
              hel del reservationer på de här punkterna. Vänsterpartiet väljer
              ändå att bara göra ett särskilt yttrande.
            </seg>
            <seg n="d16e0a52">
              Framför allt är det en fråga som jag är lite bekymrad över. Det
              gäller våldtäkt och den nya våldtäktslagstiftning som vi fick
              förra året. Moderaterna och några övriga partier menar att man
              ska låta utreda frågan om samtyckesreglering i den lagstiftningen.
              Det tycker även Rolf Olsson, om man läser i hans särskilda yttranden.
              Men det står att Rolf Olsson utgår från att regeringen i den kommande
              översynen av sexualbrottslagstiftningen ska titta på det här.
              Det är ju ingen sådan översyn på gång inom överskådlig tid. Tvärtom
              står det i betänkandet att först efter ett par år när lagen varit
              i kraft kan det komma att bli en översyn av sexualbrottslagstiftningen.
            </seg>
            <seg n="de6a0cfa">
              Då infinner sig förstås frågan varför inte Rolf Olsson väljer
              att stödja reservationen så att vi kan få en sådan utredning till
              stånd inom överskådlig tid så att fler fall av våldtäkt kan bli
              lagförda och fler kan anmäla våldtäkter. Jag förstår inte resonemanget.
              Det finns ju ingen som helst garanti för att det blir en översyn
              och att den kommer att ha den här innebörden.
            </seg>
          </u>
          <note type="speaker" n="7d8791b2">
            Anf. 98 ROLF OLSSON (v) replik:
          </note>
          <u who="Q6027916" xml:id="i-2b9948c4208cf996-1" n="8c88743b">
            <seg n="6960cfe9">
              Herr talman! Jag noterar också att Moderaterna och en del andra
              borgerliga partier har en oerhörd massa reservationer på områden
              där det pågår eller har beslutats om att man ska utföra utredningar.
              En del ironiska kommentarer har också lämnats om att det görs
              utredningar. Jag är övertygad om att om olyckan skulle vara framme
              och vi får en borgerlig regering kommer också det att vara den
              borgerliga regeringens sätt att arbeta, nämligen att låta utreda
              en fråga innan man stiftar lag, att man bereder och remitterar
              ärendena. Det är inget ovanligt. I mina särskilda yttranden har
              jag övervägt detta. I flera fall handlar det om utredningar som
              är ganska nyligen tillsatta.
            </seg>
            <seg n="3600c728">
              När det gäller frågan om bristande samtycke som grund för våldtäkt
              är det riktigt att vi bland annat genom beslut på den senaste
              kongressen har slagit fast att vi på sikt eftersträvar en samtyckesreglering.
              Men det är förenat med svårigheter. Det vet vi, och det framgår
              också av det här betänkandet. Det kan, om det inte är noga förberett,
              innebära att kvinnorna blir utpekade på ett sätt som inte är acceptabelt.
              Därför måste lagstiftningen vara noga utredd.
            </seg>
            <seg n="4b729e00">
              Därför tycker vi att vi ska avvakta den utvärdering som ska göras.
              Vi var väldigt aktiva i arbetet med den lagreglering som trädde
              i kraft den 1 april 2005. Just punkten utvärdering var vi med
              och drev igenom. Vi förutsätter självklart att samtyckesregleringen
              kommer med i den värderingen.
            </seg>
          </u>
          <note type="speaker" n="cb1a666e">
            Anf. 99 HILLEVI ENGSTRÖM (m) replik:
          </note>
          <u who="Q772089" xml:id="i-56741cacdf6a8423-2" n="cc145be7">
            <seg n="103692d5">
              Herr talman! När det gäller utredningar ska självklart lagförslag
              vara utredda. I mitt anförande tidigare hade jag synpunkter på
              att man utreder en viktig lagändring i sju års tid utan att det
              kommer förslag. Det är väl en rimligt kritik att det inte får
              ta sju år.
            </seg>
            <seg n="986537aa">
              I det här fallet är vi överens om att man bör låta utreda frågan
              om samtyckesreglering eftersom den är komplicerad, men den är
              också viktig. Vänsterpartiet tycks dessutom ha kongressbeslut
              på den saken. Det är då väldigt märkligt att man inte stöder den
              reservationen så att just den frågan kan plockas ut ur sitt sammanhang
              och man kan låta utreda om det går att genomföra en sådan reglering
              i lagstiftningen, i stället för att vänta på en utredning som
              vi inte ser skymten av inom överskådlig tid. Det kommer att dröja
              ett antal år, står det i betänkandet, innan utredningen kommer
              att komma till stånd. Man kan tänka sig att det behövs ytterligare
              fem år med lagstiftningen innan hela lagstiftningen ska ses över.
            </seg>
            <seg n="62d8ad2a">
              Vore det inte då ganska lämpligt, om man nu tycker att det är
              angeläget, att i alla fall titta på bristande samtycke och se
              över den lilla delen? Vi vet inte heller hur regeringen resonerar
              om fyra fem år och vad man lägger in i de utredningsdirektiven
              då. Under den tiden kommer det tyvärr att ha skett ett antal våldtäkter.
              Ett antal unga flickor och kvinnor kommer att ha blivit drabbade
              av det mycket allvarliga brottet. Är inte deras trygghet och rättssäkerhet
              viktigare än att avvakta en utredning som kanske aldrig sker?
            </seg>
          </u>
          <note type="speaker" n="e6048e86">
            Anf. 100 ROLF OLSSON (v) replik:
          </note>
          <u who="Q6027916" xml:id="i-2b9948c4208cf996-2" n="8c88743b">
            <seg n="cc2fb07e">
              Herr talman! Jag tycker naturligtvis också att sju års väntetid
              på någon form av regeringsinitiativ är väldigt lång tid. Det håller
              jag med om. Det var inte den typen av tider jag hänsyftade på.
              Vårt kongressbeslut, som jag naturligtvis gärna utvecklar här
              i kammaren, innebar att man på sikt skulle försöka få fram en
              lagstiftning med samtycke som grund men med respekt för svårigheterna.
              Det kan inte ske omgående. Den här lagstiftningen har verkat i
              precis ett år. Den 1 april 2005 trädde den i kraft. Det är kort
              tid för en lagstiftning. Jag tycker att det är rimligt att lagstiftningen
              ska få verka i kanske ytterligare något år innan utvärderingen
              sker för att man ska ha en rejäl grund att stå på när man tittar
              på den och att man naturligtvis tar med frågan om samtycket i
              en sådan utvärdering. Jag utgår från att det ska göras.
            </seg>
            <seg n="572ed1f1">
              Hillevi Engström insinuerar att det inte ska ske någon utvärdering.
              Det förstår jag inte alls. Det ingick i beslutet att det ska ske
              en utvärdering. Det måste komma till stånd.
            </seg>
          </u>
          <note type="speaker" n="4cef9daa">
            Anf. 101 JOHAN LINANDER (c):
          </note>
          <u who="Q5952656" xml:id="i-4133d62721121501-0" n="16daa02f">
            <seg n="b2ad560b">
              Herr talman! I dag är det straffrättsliga frågor som vi debatterar.
              Vi tar hand om motioner från de senaste två årens motionsperioder.
              Det innebär en väldigt stor mängd motioner och reservationer.
            </seg>
            <seg n="0b1a635f">
              Från Centerpartiets sida är vi med på 25 reservationer. Av dessa
              väljer jag att yrka bifall till reservation 33 under punkt 37
              om preskriptionstid för barnpornografibrott.
            </seg>
            <seg n="36cda700">
              Detta mastodontbetänkande innehåller fyra stycken skarpa reservationer.
              Jag tycker att det är mycket glädjande att det nu finns en majoritet
              i riksdagen som inser att justitieministern och den socialdemokratiska
              regeringen behöver en och annan spark i baken på det här området
              så en del problem kan få sina nödvändiga lösningar.
            </seg>
            <seg n="5378fda0">
              De frågor som vi i dag förhoppningsvis kommer att ge ett tillkännagivande
              till regeringen om handlar om otillbörliga medel vid människohandelsbrott,
              översyn av sexköpslagen, barnpornografibrottets åldersrekvisit
              och preskriptionstid för barnpornografibrott. Jag tänkte säga
              något lite om de här fyra.
            </seg>
            <seg n="5931d6a8">
              Först handlar det om otillbörliga medel vid människohandel. Detta
              är egentligen bara en påminnelse om vad riksdagen tycker. Redan
              vid behandlingen av propositionen om ett utvidgat straffansvar
              för människohandel för nästan två år sedan gjordes ett likadant
              tillkännagivande. Nu har regeringen äntligen fått tummen ur och
              tillsatt en utredning i enlighet med riksdagens krav, men det
              tog ett och ett halvt år, och det tycker vi givetvis inte är acceptabelt.
            </seg>
            <seg n="ffb92c80">
              Det finns många goda argument för att ta bort kraven på otillbörliga
              medel, även för dem som är över 18 år. Det är redan så i dag att
              om det handlar om ett offer som är under 18 år så krävs det inga
              otillbörliga medel. För mig är det starkaste argumentet att det
              är underordnat vad kvinnan haft för motiv för att komma hit. Det
              viktiga är ju egentligen vad gärningsmannen har gjort. Regeringen
              och utskottsmajoriteten hävdar att det är komplicerat att ta bort
              rekvisitet otillbörliga medel, men samtidigt: Finns det en fungerande
              lagstiftning för dem som är under 18 år så borde ju samma lagstiftning
              rimligtvis kunna fungera även för dem som är över 18 år. Det handlar
              helt enkelt om viljan att förändra.
            </seg>
            <seg n="d6351687">
              Statistiken visar också att dagens lagstiftning inte fungerar
              så bra. Det finns inte riktigt några siffror för 2005 ännu, men
              under 2004 polisanmäldes 29 människohandelsbrott. Endast två gick
              till åtal, och det blev frikännande domar i båda fallen.
            </seg>
            <seg n="ab02b1ce">
              Nästa skarpa fråga gäller en översyn av sexköpslagen. Vi har
              haft sexköpslagen i sju år nu, sedan 1999. Det är nog en av de
              allra mest omdebatterade och internationellt uppmärksammade lagar
              som vi har, och ändå har det inte gjorts någon ordentlig översyn
              av vad lagen har haft för effekter. Jag uppfattar det så att vi
              i riksdagen är överens om att det behövs en översyn. Skillnaden
              är att vi i alliansen och Miljöpartiet vill berätta för regeringen
              vad vi tycker medan Socialdemokraterna och Vänsterpartiet inte
              vill ha några åsikter i frågan.
            </seg>
            <seg n="f308042f">
              Den tredje frågan som förhoppningsvis ska få majoritet i eftermiddag
              handlar om barnpornografibrottets åldersrekvisit. Ett domstolsavgörande
              där barn under 18 år inte omfattas av barnpornografireglerna på
              grund av att de ser äldre ut än 18 år har av alldeles naturliga
              skäl uppmärksammats och gett arga reaktioner. Jag menar att även
              om man är under 18 år men ser äldre ut så måste man anses vara
              ett barn. Det anses man ju vara i alla andra fall! Det ska inte
              gå att skylla ifrån sig och säga att man trodde att någon var
              över 18 år och därför slippa undan. Den som vill framställa pornografi
              ska helt enkelt ha ett ansvar att ta reda på om personen är över
              18 år.
            </seg>
            <seg n="8a5e77c9">
              Den fjärde frågan handlar om preskriptionstiden för barnpornografibrott.
              Vi antog en ny sexualbrottslag för ungefär ett år sedan. Då ändrades
              preskriptionsreglerna när det gäller sexualbrott mot barn så att
              de börjar gälla först när barnet fyllt 18 år, men motsvarande
              gjordes inte när det handlar om barnpornografibrott. Nu är det
              glädjande att det finns en majoritet i riksdagen för att förändra
              även detta, så att preskriptionstiden startar först när barnet
              fyllt 18 år.
            </seg>
            <seg n="7af9b88d">
              Herr talman! Utöver de här fyra skarpa frågorna skulle jag vilja
              lyfta upp ytterligare några frågor i den här debatten, som framför
              allt handlar om sexualbrott.
            </seg>
            <seg n="88564e05">
              Som sagt antog vi en ny sexualbrottslag som började gälla för
              nästan exakt ett år sedan, som även Rolf Olsson sade. Det var
              många och långa debatter i den här kammaren men även ute i samhället
              i stort kring den här nya lagstiftningen. De flesta var nog överens
              om att det är ett steg i rätt riktning. Jag tycker fortfarande
              att den lagstiftningen var ett steg i rätt riktning. Den här är
              bättre än vad den tidigare sexualbrottslagstiftningen är. Men
              fortfarande finns det brister i lagstiftningen, och jag tycker
              framför allt att verkligheten har visat på de här bristerna.
            </seg>
            <seg n="3c9866c5">
              Först och främst gäller det samtyckeskravet. Justitieminister
              Thomas Bodström har varit och är en hårdnackad motståndare till
              att införa samtyckeskrav i sexualbrottslagstiftningen. Jag tycker
              fortfarande att argumenten kring Europadomstolens så kallade Bulgariendom
              är ett starkt argument, men framför allt vill jag framhålla det
              principiellt felaktiga att någon ska kunna utgå från att det är
              okej med en sexuell handling tills man har fått ett nej. Det borde
              ju snarare vara tvärtom, att man ska få ett ja innan det är okej.
              Men framför allt är som sagt verkligheten ett bra argument.
            </seg>
            <seg n="c6ede306">
              Det har ju kommit ett antal fall sedan den nya sexualbrottslagstiftningen
              trädde i kraft. Ett av de fallen handlar om en kvinna som satt
              på en trappa. Hon hade gått ut från krogen tillsammans med en
              okänd man, och när hon gäspade stoppade den här mannen in sin
              penis i hennes mun. Hon hade inte hunnit säga nej och hon hade
              inte hunnit göra något motstånd, men hon har nog ändå svårt att
              förstå att mannen som gjorde detta inte kan dömas för våldtäkt
              eftersom det inte fanns något motstånd och inget nej i förväg.
            </seg>
            <seg n="aa5df542">
              Jag och Centerpartiet vidhåller att sexualbrottslagen ska bygga
              på samtyckeskrav.
            </seg>
            <seg n="ddde88f1">
              Nästa exempel som visar att verkligheten åtminstone delvis redan
              har sprungit ifrån den nya sexualbrottslagstiftningen är ett fall
              där två män utnyttjade en flicka som precis innan hade blivit
              våldtagen. Hon gjorde inget motstånd, och enligt domstolen var
              hon inte heller i ett hjälplöst tillstånd.
            </seg>
            <seg n="6deb593f">
              Vid vår behandling av sexualbrottslagstiftningen för ett år sedan
              fanns det ett antal yrkanden på att särskilt utsatt situation
              också skulle vara ett ytterligare rekvisit vid sidan av hjälplöst
              tillstånd. Detta hade också Lagrådet och Sexualbrottsutredningen
              föreslagit.
            </seg>
            <seg n="9a63d2ae">
              Det är uppenbart att den här flickan, som precis blivit våldtagen
              och sedan blir utnyttjad av ytterligare två män, befann sig i
              en uppenbart utsatt situation. Hade den lagstiftningen blivit
              verklighet så hade även de andra två männen, åtminstone med stor
              sannolikhet, kunnat dömas för våldtäkt.
            </seg>
            <seg n="e9cbe2f1">
              Även om jag ser att en röd lampa lyser till tecken på att min
              talartid är slut skulle jag till sist vilja ta upp frågan om smygfilmning.
              Det är fortfarande inte förbjudet att filma någon, till exempel
              i duschen, och sprida de här bilderna. Det finns ett rättsfall
              där hyresvärden hade tagit sig in i en tjejs lägenhet, satt upp
              en kamera i luftventilen och sedan filmat när hon rörde sig i
              badrummet. Han kunde endast dömas för hemfridsbrott, alltså att
              han tagit sig in i lägenheten, men inte för att han filmat henne.
              Det är helt enkelt inte olagligt att filma eller fotografera någon
              som solar topless på stranden eller badar naken i en sommarsjö
              inte ens någon som tar en dusch i hemmet. Det är integritetskränkande
              i sig, och sedan kan vi multiplicera med tusental eller miljontal
              när dessa bilder sprids på Internet. Regeringen bör snarast återkomma
              med förslag annars ska vi i alliansen nog se till att ordna det
              efter valet.
            </seg>
          </u>
          <note type="speaker" n="9239ec3b">
            Anf. 102 LEIF BJÖRNLOD (mp):
          </note>
          <u who="Q5578317" xml:id="i-b20a71a94b346395-0" n="3c71aec7">
            <seg n="f7fd1920">
              Herr talman! Vi behandlar straffrättsliga frågor. Vi har flera
              olika principiella infallsvinklar. Jag tycker att vi har gjort
              ett bra arbete. Det har blivit en stor mängd reservationer och
              många särskilda yttranden. Miljöpartiet står för 14 reservationer
              och fyra särskilda yttranden.
            </seg>
            <seg n="55fe086c">
              Många detaljer har tagits upp härifrån talarstolen, och jag tänker
              inte ge några bilder från brott och hur brott genomförts, utan
              jag tänker försöka lyfta upp de frågor som inte lyfts upp av andra
              ledamöter. Men jag vill börja med att tala om människosyn, kränkning
              av människor och den förändring som dessvärre har lett till det
              sämre i många fall. Samtidigt ser jag tecken till en förbättring
              inom samhället. Jag ska förklara detta.
            </seg>
            <seg n="ee7227b3">
              Vi har förändrat vårt synsätt, och vi har ökat toleransen mellan
              olika människogrupper i det här samhället. Vi har accepterat att
              människor kan ha en annan sexuell läggning än heterosexuell. Men
              hela samhället har ännu inte klarat av det. Därför har vi vid
              flera tillfällen lyft upp frågan om homofobiska brott, kränkningar
              och, för att använda ett modernt ord, mobbning av människor med
              olika läggning. Vi ser att det här finns en samsyn på många punkter,
              och jag tycker att vi strävar åt rätt håll. Det tycker jag känns
              mycket bra.
            </seg>
            <seg n="e7023cd5">
              Vi har också sett att vi har fått förvärrade händelser i samhället.
              Jag vet inte om människohandel är en helt ny företeelse, men den
              är i alla fall observerad nu, och den har fått en tydlig stämpel.
              Människohandel sker ofta, det har vi sett exempel på, för sexuella
              ändamål. Här tycker jag också att vi har lyckats nå en samsyn
              när vi börjat se att det faktiskt inte alltid är så att offren
              ger sitt samtycke även om de inte vågar hävda något annat. Därför
              menar vi i en av våra reservationer att samtycke inte kan förekomma
              när det gäller handel med människor för sexuella ändamål.
            </seg>
            <seg n="aae279b3">
              Sexualitet tycks vara ett av våra favoritämnen. Vi har stiftat
              en mängd lagar om människans beteende. En av dem är sexköpslagen,
              som jag tycker var bra. Precis som Johan Linander säger är det
              också en mycket uppmärksammad lagstiftning som nu även har rönt
              ett visst intresse i samband med vissa idrottsevenemang i andra
              delar av Europa.
            </seg>
            <seg n="603ce3c2">
              Jag tycker att det finns skäl att titta på denna sju år gamla
              lag och se vilken effekt den har. Kanske har vi här en uppfattning
              om det, men jag är övertygad om att det finns många andra lagstiftare
              i andra delar av Europa som är intresserade av att se vilka resultat
              detta har fört med sig.
            </seg>
            <seg n="d4c9e782">
              Vi har också tagit upp frågan om barnpornografi. Vi har pratat
              och kommit överens om att åldersrekvisitet när det gäller barnpornografibrottet
              behöver ses över. Vi har från Miljöpartiet i en reservation tagit
              upp det vi kallar för anspelningspornografi. Det här är spännande:
              Är det just åldern, precis den månad och det datum någon är född,
              som avgör huruvida detta är en laglig eller olaglig handling?
              Jag ser mycket hellre till attityderna. Här låter man kvinnor
              över 18 år, och för all del kanske även män, anspela på att de
              är små skolflickor för att bygga upp snuskiga fantasier med pedofil
              karaktär hos en del människor som eftertraktar sådant. Jag tycker
              givetvis att vi inte ska acceptera detta. Så kallad anspelningspornografi
              är alltså också någonting som vi bör titta vidare på.
            </seg>
            <seg n="0b746561">
              Nu har vi en del andra reservationer som inte rör i första hand
              sexuella begrepp men väl straffrättsliga påföljder. Vi har skrivit
              en reservation som handlar om påföljder efter upplopp. Här menar
              vi att det finns skäl att se över hur påföljderna har varierat.
              Det tycks nämligen finnas ett väldigt brett tolkningsutrymme för
              den saken.
            </seg>
            <seg n="907816f1">
              Som miljöpartister har vi också försökt värna och lyfta upp de
              andra levande medvarelserna på denna jord. Vi har en reservation
              som behandlar djurplågeri. Vad är påföljden för ett djurplågeribrott?
              I värsta fall kan det för djurägaren handla om att han får förbud
              att hålla djur. Därmed förlorar han den möjligheten, och det innebär
              förmodligen en ekonomisk förlust för honom. Däremot har vi ännu
              inte infört som begrepp att djur faktiskt kan betraktas som en
              form av brottsoffer. De har faktiskt en form av lidande. För att
              kunna förbättra denna situation och få en ökad varsamhet om våra
              medlevande vänner på jorden vill vi införa en fond till vilken
              en djurplågare kan dömas att betala en viss summa. Denna ska kunna
              användas för att förbättra situationen för dessa våra vänner som
              annars är ställda helt utanför lagen.
            </seg>
            <seg n="5c59ee36">
              Den reservationen, reservation 39 under punkt 45, ber jag att
              få yrka bifall till. Vi står givetvis bakom alla våra reservationer
              och särskilda yttranden, men vi kommer att få sitta länge nog
              med voteringen.
            </seg>
            <seg n="cb45d025">
              En annan fråga som känns väldigt viktig utifrån miljöpartistisk
              synvinkel är det vi kallar för ekologiskt nödvärn. Människor kan,
              av arbetsgivare eller av andra krafter, tvingas att genomföra
              saker eller uppmärksamma att det sker intrång som stör och förstör
              stora naturvärden. Då tycker vi från Miljöpartiets sida att det
              är självklart att människor ska kunna ha det civila kuraget att
              gå in och försöka stoppa det. Detta ska man kunna göra utan att
              behöva dömas till någon särskild påföljd, givetvis så länge man
              inte skadar någons egendom eller någon annan person.
            </seg>
            <seg n="86d5d8df">
              Vi menar att man med fredliga medel ska kunna kedja fast sig
              vid ett träd för att stoppa en skogsavverkning. Jag minns så väl
              min mamma, som tyvärr inte längre finns ibland oss. Hon var en
              av de damer som gick ned och kramade almar i Kungsträdgården.
              Varje gång jag går förbi och ser dessa almar fortfarande växa
              där tycker jag att min mamma var en härlig rebell.
            </seg>
          </u>
          <note type="speaker" n="c7be37f1">
            Anf. 103 HILLEVI ENGSTRÖM (m) replik:
          </note>
          <u who="Q772089" xml:id="i-56741cacdf6a8423-3" n="cc145be7">
            <seg n="55fbb0de">
              Herr talman! Miljöpartiet har en hel del mycket kloka och bra
              förslag och ställningstaganden i detta betänkande, vilket jag
              är tacksam för. Däremot har jag väldigt svårt att se hur man kan
              betrakta djur som brottsoffer och vilja inrätta en brottsofferfond
              för dessa djur. Man undrar i sitt stilla sinne hur djuren ska
              bli kompenserade efteråt när skadestånd har betalats in till fonden,
              om de ska få extra gott foder eller om de ska vårdas på något
              speciellt sätt för dessa medel. Det skulle i så fall också innebära
              att en gris eller vad det kan vara inte skulle kunna slaktas och
              ätas om den var ett brottsoffer. Jag begriper inte detta.
            </seg>
            <seg n="a2eb34ab">
              Jag tänkte dock hålla mig till frågan om ekologiskt nödvärn.
              Där är jag lite bekymrad. Säg att en kommun eller en annan församling
              fattar ett demokratiskt beslut om att genomföra en vägdragning
              över en mark. Sedan bestämmer sig någon person för att kedja fast
              sig där, sätta upp tält eller förhindra detta på annat vis. Detta
              menar Leif Björnlod skulle vara helt i sin ordning. Det skulle
              i så fall innebära att enskilda människor kunde sätta sig över
              ett demokratiskt fattat beslut utifrån att de personligen tycker
              att det är olämpligt och skulle kunna skada en naturmiljö.
            </seg>
            <seg n="5e4cb2e3">
              Det står i motionen att man skulle kunna förhindra anläggning
              av en gruva genom att hindra arbetets utförande. Man skulle kunna
              slå upp ett tält framför maskiner. Man skulle kunna kedja fast
              sig i träd. Jag ställer mig frågan: Skulle då polisen, som har
              skyldighet att verkställa de beslut som fattas i demokratiska
              församlingar, kunna stå där och bevaka området i månader och år,
              eller hur är denna nödvärnsrätt tänkt?
            </seg>
          </u>
          <note type="speaker" n="d6295088">
            Anf. 104 LEIF BJÖRNLOD (mp) replik:
          </note>
          <u who="Q5578317" xml:id="i-b20a71a94b346395-1" n="3c71aec7">
            <seg n="d9f4feac">
              Herr talman! Tack för den frågan, Hillevi Engström.
            </seg>
            <seg n="86081c0d">
              Jag ska jättekort nämna detta med djurfonden. Det är helt enkelt
              så att det är förenat med väldigt stora kostnader och svårigheter
              att ta hand om djur som blivit plågade. Vi har den enkla metoden
              att de avlivas. I många fall är det dessvärre nödvändigt, men
              i en del fall kan man faktiskt använda tid och möjligheter till
              att låta djuren återhämta sig. Det kan vara djur med avelsvärde
              eller andra värden som gör att detta kan förenas med kostnader.
              Om man då har möjligheter för att vara lite rolig och använda
              mina osynliga citattecken tycker jag att man skulle kunna få placera
              dessa djur i fosterhem. Jag hoppas att ni alla ser citattecknen.
              Men djuren kan alltså behöva vård hos någon annan, en lantbrukare
              eller liknande. Det är ett sådant exempel.
            </seg>
            <seg n="4db753ec">
              Nu ska vi komma in på nödvärnsrätten. Jag vill ge dig ett litet
              kort exempel ur verkligheten. Här på Helgeandsholmen och vidare
              in mot Gamla stan fanns på den tid då jag gick i skolan en väldig
              slum. Vi fick samla ihop kläder från våra garderober, vi barn
              som gick på Östermalm, och så skulle det skänkas till de fattiga
              barnen i Gamla stan. Från socialdemokratiskt håll beslöt man då:
              Vi river Gamla stan och bygger om den. Glas och betong ska det
              vara. Då fanns en stor grupp kvinnor från just Östermalm som gick
              hit ned och gjorde klart och tydligt motstånd mot de arbeten som
              hade påbörjats just där Ledamotshuset numera står. De gick in
              och agerade hastigt och, får jag säga, lyckades genom sin aktion
              skapa en debatt som förändrade det demokratiska beslutet.
            </seg>
            <seg n="d841ce30">
              Jag tror inte att en fastkedjad yngling vid en tall i en gammal
              skog kan förhindra avverkningen men väl göra nödvärn så att det
              väcker debatt. Det var precis det dessa kvinnor gjorde.
            </seg>
          </u>
          <note type="speaker" n="73556c3e">
            Anf. 105 HILLEVI ENGSTRÖM (m) replik:
          </note>
          <u who="Q772089" xml:id="i-56741cacdf6a8423-4" n="cc145be7">
            <seg n="24f5354d">
              Herr talman! Det är alltid intressant att debattera med Leif
              Björnlod, för man lär sig olika saker om historien, och det är
              intressant och viktigt.
            </seg>
            <seg n="d393cd8a">
              Det är också viktigt att man faktiskt protesterar, använder sina
              demokratiska rättigheter och framför vad man tycker om olika beslut.
              Däremot tycker jag att det är tveksamt om man ska ha en nödvärnsrätt.
              Man får nog ta konsekvenserna av vad man gör. Själva aktionen
              i sig kan man ju göra, men man kan också avbryta den när myndigheten,
              till exempel polisen, kommer till platsen och ber en att gå därifrån.
              Då har man ändå så att säga genomfört en aktion.
            </seg>
            <seg n="b0db0e5f">
              När det gäller frågan om djurplågeri tycker jag att det är väldigt
              viktigt att de som plågar djur får ett kännbart straff, men att
              det bör vara ett straff i form av fängelse eller böter till staten.
              Sedan får man kanske försöka se över frågan hur djuren ska tas
              om hand på bästa sätt. Där delar jag förstås Leif Björnlods uppfattning
              att djuren inte ska plågas i onödan på något sätt. Men jag tror
              att det blir lite märkligt om man inrättar en brottsofferfond
              just för djur när vi har problem med att stärka våra brottsoffer,
              kvinnor och barn samt äldre och yngre män. Jag tror att det kanske
              är viktigt att börja där, så att våra brottsoffer får ett riktigt
              bra stöd. Sedan får väl djuren bli en annan fråga.
            </seg>
          </u>
          <note type="speaker" n="45be4237">
            Anf. 106 LEIF BJÖRNLOD (mp) replik:
          </note>
          <u who="Q5578317" xml:id="i-b20a71a94b346395-2" n="3c71aec7">
            <seg n="6c9d405f">
              Herr talman! Jag har inte riktigt den homocentriska världsbild
              som Hillevi ger uttryck för. Jag menar att även djur ska ha rätt
              att kunna bli skyddade. Jag säger därmed inte att det ska ske
              på bekostnad av andra. Det är riktigt.
            </seg>
            <seg n="fa048cd3">
              Jag vill gärna kort fortsätta med nödvärnsfrågeställningen, för
              den tycker jag är väldigt viktig. Det ligger också i nödvärnet
              att i den händelse det leder till saker som faktiskt kan gå fel
              och innebära en brottslig handling, man kan av misstag eller medvetet
              förstöra material eller skada någon, ska man naturligtvis, och
              det ligger också i den civila olydnadsmetodiken, ta sitt straff.
            </seg>
            <seg n="b571d6e8">
              Jag tror faktiskt fortfarande att det finns behov av nödvärnsrätten
              i den bemärkelsen att beslut som fattas demokratiskt i en sluten
              församling, kanske i kommunfullmäktige eller här i kammaren, inte
              uppmärksammas av människor förrän de börjar genomföras. Det är
              då man reagerar. Vi får inse den praktiska verkligheten, att det
              är när grävskoporna kommer fram till fornlämningen som ska grävas
              bort som folk reagerar och börjar värna om den. Jag har full förståelse
              för deras aktiviteter, och jag tycker att vi som lagstiftare ska
              ta hänsyn till det.
            </seg>
          </u>
          <note type="speaker" n="6001b738">
            Anf. 107 HELENA FRISK (s):
          </note>
          <u who="Q4949005" xml:id="i-552842f1557e4f75-0" n="c7f4053e">
            <seg n="71e43a4f">
              Herr talman! Det här är ett betänkande som behandlar ett väldigt
              stort antal frågor som rör straffrättens område, som tidigare
              också har sagts från talarstolen. Väldigt många motioner är det,
              närmare bestämt 245 stycken. Och de allra flesta frågorna är av
              sådan betydelse att de vore betjänta av att diskuteras mer grundligt
              än vad en sådan här debatt medger tidsmässigt, för det här är
              frågor som rör och berör människor. Det är frågor som känns i
              magen. Det märks inte minst i antalet motioner. Jag hoppas ändå
              att få med så mycket som möjligt på den tid som står till buds.
            </seg>
            <seg n="265774c5">
              Jag vet att vi får kritik för att vi avstyrker alla motioner
              och reservationer, trots att vi i mångt och mycket faktiskt är
              överens. Varför avstyrker vi det som till synes är både klokt
              och bra? Jo, eftersom departementet redan arbetar med det som
              man efterfrågar, och det vet ju ni också. Ni kan tycka att det
              låter hur klyschigt som helst, men för mig handlar det mer om
              att göra saker rätt än att göra dem snabbt.
            </seg>
            <seg n="c5809c64">
              Märk väl, som Rolf Olsson också sade tidigare, att avstyrka motioner
              är inte något specifikt socialdemokratiskt fenomen. Det var på
              samma sätt när det var borgerlig majoritet här i riksdagen. Det
              kan man se i gamla riksdagsprotokoll. Där hänvisas det också till
              utredningar, pågående beredningar och så vidare.
            </seg>
            <seg n="c22ad09b">
              Fråga 1 till den i alla fall stundtals så kallade eniga alliansen
              blir därför: Varför är det så fel att utreda frågor nu, när det
              inte var det då? Dessutom, som vi har hört här också, föreslår
              ni själva i dagens betänkande ett antal utredningar. Det går inte
              riktigt ihop, i alla fall inte för mig.
            </seg>
            <seg n="a5711f65">
              I och för sig ska jag inte sticka under stol med att även jag
              ibland känner frustration över när saker och ting drar ut på tiden.
              Men i de flesta fall har jag förståelse för att det måste få ta
              tid, hellre det än att lägga fram oövertänkta förslag.
            </seg>
            <seg n="b9f8c6bc">
              Nu över till att kommentera några av alla förslag som har lagts
              fram. Jag börjar med stalkning, det vill säga systematisk förföljelse.
            </seg>
            <seg n="8930ded6">
              Det är naturligtvis viktigt att den som utsätts för stalkning
              känner att han eller hon har samhällets fulla stöd, både när det
              gäller det straffrättsliga skyddet och när det gäller stödinsatser
              från myndigheter.
            </seg>
            <seg n="0ba76b0e">
              Den rapport och det kunskapsunderlag som Brottsförebyggande rådet
              har tagit fram visar också att förbättringar behöver göras. Vi
              tar naturligtvis till oss detta. Men vi delar också Brås uppfattning
              att vi i nuläget bör avvakta det betänkande som Kommittén om hot
              och våld mot förtroendevalda lägger fram redan i april i år. Där
              handlar det bland annat om lagstiftningsfrågor.
            </seg>
            <seg n="9a15e5e8">
              Dessutom händer det trots allt saker. Det visar bland annat polisen
              i Kalmar och Södertörnspolisen som använder en metod som kallas
              SAM, stalking manual tror jag det heter på engelska, för att förhindra
              stalkning. Den innehåller en checklista med frågor som sedan ska
              ligga till grund för hot- och riskanalyser, som hur stor risken
              är för fortsatt stalkning, hur stor risken är för våld, vilka
              skyddsåtgärder som behövs, exempelvis besöksförbud, larmtelefon
              med mera.
            </seg>
            <seg n="e546e790">
              Det arbetet leds av professor Henrik Belfrage, och metoden började
              användas förra sommaren. Den ska utvärderas 2007. Det är också
              viktig kunskap att ta del av. Det händer som sagt var saker på
              det området.
            </seg>
            <seg n="46675ac6">
              I betänkandet finns flera förslag som gäller människohandelsbrott
              och som jag kan sympatisera med. Handel med människor är ett fruktansvärt
              brott som måste bekämpas på bred front. Jag tror egentligen inte
              att vi har så olika uppfattningar i sakfrågan. Och precis det
              ni efterlyser finns också med i det utredningsuppdrag som lämnades
              i december förra året och som ska redovisas senast den 30 juni
              2007.
            </seg>
            <seg n="0a368172">
              Utredaren ska utvärdera tillämpningen av nuvarande lagstiftning
              och överväga förändringar i syfte att förstärka skyddet mot människohandel.
              Utredaren ska också särskilt undersöka om man ska ta bort kravet
              på olaga tvång och överväga ett starkare straffrättsligt skydd
              mot barn- och tvångsäktenskap. I uppdraget ingår också att ta
              ställning till Sveriges tillträde till Europarådets människohandelskonvention
              som antogs 2005. Konventionen fokuserar framför allt på brottsoffrens
              situation.
            </seg>
            <seg n="b5932048">
              Handel med kvinnor och barn, som riskerar att utnyttjas sexuellt,
              är ett växande internationellt problem som måste bekämpas på global,
              europeisk och nationell nivå. Där har vi från svensk sida varit
              starkt pådrivande i EU. Det pågår arbete med att ta fram gemensamma
              standarder och metoder för att förhindra och bekämpa människohandel
              och prostitution inom EU. Ett av många exempel på det är det initiativ
              som justitieministern har tagit för att förhindra prostitution
              och människohandel i samband med fotbolls-VM. Och jag kan lova
              att vi kommer att fortsätta att vara drivande i de här frågorna.
            </seg>
            <seg n="81ee9319">
              När det gäller sexköpslagen planeras flera åtgärder. Bland annat
              ska Socialstyrelsen påbörja en ny kartläggning av prostitutionen
              i Sverige under hösten.
            </seg>
            <seg n="1f001159">
              Sedan arbetar regeringen med att ta fram en handlingsplan som
              bland annat ska omfatta en förstärkning och konkretisering av
              olika åtgärder mot prostitution och handel med människor för sexuella
              ändamål samt en genomgång av straffrättsliga åtgärder och åtgärder
              inom rättsväsendet. En utvärdering av sexköpslagen är också aviserad.
            </seg>
            <seg n="80d8bbde">
              Det finns också flera förslag som rör barnpornografi. Det är
              utan tvivel så att lagstiftning som rör barnpornografi måste vara
              så heltäckande som det bara är möjligt. Det kan möjliggöra en
              effektiv bekämpning av denna allvarliga och för barnen mycket
              kränkande brottslighet. Men även här tycker jag att framlagda
              förslag har tagits om hand i och med att en särskild utredare
              har tillsatts. Utredaren ska titta på just det ni föreslår. Utredaren
              har dessutom möjlighet att fritt ta upp andra frågor inom ramen
              för utredningsuppdraget. Utredningen ska presenteras senast den
              31 augusti 2007.
            </seg>
            <seg n="41b99a1b">
              Jag tycker att preskriptionstiderna är generellt sett väl avvägda.
              Det här är en fråga som inte är helt enkel, precis som så många
              andra frågor i betänkandet. Det måste finnas mycket starka skäl
              för att ändra preskriptionsreglerna. Det kan det förstås finnas.
              Den 1 april 2005 förlängdes preskriptionstiden för till exempel
              vissa sexualbrott mot barn så att tiden börjar löpa först från
              den dagen barnet fyller 18 år. Bestämmelsen omfattar också grovt
              utnyttjande av barn för sexuell posering samt koppleri.
            </seg>
            <seg n="0869f4f9">
              Även i det här fallet är regeringen på hugget genom att tillsätta
              en utredare, som bland annat ska överväga ändrade preskriptionsregler
              för vissa allvarliga brott. Uppdraget ska redovisas senast den
              4 januari 2007. Det är bra.
            </seg>
            <seg n="5fa653c7">
              Det går för långsamt. Ingenting händer. Det bara utreds och utreds,
              hör man från alliansens sida. En fråga som vi har utrett länge
              och som vi nu tycker att det är dags att lägga fram förslag om
              är buggning, det vill säga hemlig rumsavlyssning. Det är ett oerhört
              viktigt medel i polisens kamp mot den organiserade brottsligheten.
              Nu verkar det dessvärre vara kört, och jag skulle vilja höra alliansens
              kommentarer till hur ni ser på frågan. Är ni eniga i alliansen,
              eller inte? Hur lång hållbarhet har de förslag ni lägger fram
              tillsammans? Vad jag förstår har ni sagt att ni är för buggning,
              men bästföredatum kanske redan har gått ut. Vad vet jag? I vissa
              fall är det uppenbarligen okej att det tar tid, och i andra inte.
              Nu skjuts förmodligen förslaget om buggning på framtiden. Vill
              ni vara snälla och förklara hur ni tänker.
            </seg>
            <seg n="62e08257">
              När det gäller psykiskt störda lagöverträdare delar jag reservanternas
              uppfattning att det behövs en reformerad lagstiftning. Det råder
              inget tvivel om att psykiskt störda lagöverträdare far illa. Det
              är naturligtvis inte bra. Det här är en fråga som vi i utskottet
              har engagerat oss extra i för att höja vår egen kunskapsnivå om
              hur dagens system ser ut och vad Psykansvarskommitténs förslag
              i huvudsak innebär. I och med att den nationella psykiatrisamordnaren
              har i uppdrag att titta på det som tas upp i motionerna, att en
              särskild utredare har i uppdrag att göra en översyn av ingripanden
              mot psykiskt störda lagöverträdare och det tillkännagivande som
              riksdagen har gjort om att regeringen skyndsamt bör utreda hur
              hela eller delar av det finansiella ansvaret för den rättspsykiatriska
              vården skulle kunna övergå till staten vill vi inte heller här
              föregripa det arbete som pågår.
            </seg>
            <seg n="6da7f961">
              Avslutningsvis ska jag säga något om de motioner som rör påföljdsval
              och straffmätning. En del partier vill ha längre och hårdare straff
              medan andra partier drar åt andra hållet. Jag tror att vi här
              i kammaren kan vara överens om att den som begår brott också ska
              ställas till svars för detta. Vi måste ha en lagstiftning och
              straffsatser som är anpassade efter den verklighet vi lever i
              och som är så effektiva som möjligt. Därför är regeringens arbete
              med en allmän översyn av påföljdssystemet så viktigt. Där ingår
              att överväga vilka påföljder som ska finnas samt vilka kriterier
              som bör gälla vid valet av vissa påföljder.
            </seg>
            <seg n="1e48f59b">
              Åklagarmyndigheten har fått i uppdrag att kartlägga hur domstolarnas
              straffmätning och påföljdsval ser ut i dag för att på så sätt
              skapa ett kunskapsunderlag.
            </seg>
            <seg n="1ec3caba">
              Vi får inte vara så naiva och tro att bara för att vi har hårdare
              straff kommer minsann alla kriminella på att de ska bli hederliga.
              Det är ju snarare tvärtom. All forskning visar att längre straff
              inte leder till minskad brottslighet. Därför blir mina avslutande
              frågor till alliansens representanter:
            </seg>
            <seg n="a5e7c85f">
              Hur eniga är ni i synen på brott och straff? Jag vill ha svar
              från er alla. Är lösningen på alla problem hårdare straff? Hur
              många vill ni ha i fängelse? Är ni ute efter ett amerikanskt system
              med tio gånger fler människor i fängelse? Vad står enigheten för
              egentligen? Det spretar inte så lite heller.
            </seg>
            <seg n="fc1bec3a">
              Jag förväntar mig svar på frågorna. Med mindre än ett halvår
              till valet borde det vara dags att bekänna färg. Den respekten
              är våra väljare värda!
            </seg>
          </u>
          <note n="4f52468e">
            Med detta, herr talman, yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker" n="992f10ec">
            Anf. 108 HILLEVI ENGSTRÖM (m) replik:
          </note>
          <u who="Q772089" xml:id="i-56741cacdf6a8423-5" n="cc145be7">
            <seg n="88c4373b">
              Herr talman! Vissa viktiga lagstiftningsfrågor behöver utredas
              och gås igenom. Självklart är det så. Men det är bekymmersamt
              när det håller på i upp till sju år, som fallet är i frågan om
              utökat förverkande av det som man har fått genom brott. Vår uppfattning
              är att det är stötande för allmänheten när personer utan att ha
              ett hederligt arbete, utan att ha fått ett lån eller utan att
              ha fått ett arv kan åka runt i till exempel dyra lyxbilar och
              lyxbåtar där det står ganska klart att det är pengar från brottslig
              verksamhet som har använts för att förvärva egendomen.
            </seg>
            <seg n="3c29279c">
              Det lades fram ett förslag 1999, för sju år sedan, om utvidgade
              möjligheter till förverkande så att staten skulle kunna konfiskera
              sådan egendom där man inte kan visa att man har fått den med hjälp
              av hederliga pengar. Då är det märkligt att det tar så lång tid
              innan lagstiftningen kommer. Därför ställer jag denna konkreta
              fråga till Helena Frisk. Eftersom ni har kontakter rakt in i departementet
              kanske vi kan få en bra förklaring till vari svårigheten ligger
              och vad som konkret utreds. Då kanske vi kan få en förståelse
              för att utredningen har tagit så många år. För oss blir det obegripligt
              när det finns ett färdigt beredningsunderlag. Vad konkret är svårigheten?
              Vad sitter man och stångar sin panna blodig mot? Det kommer inte
              något förslag, och det här skulle vara angeläget för att stävja
              den grova organiserade brottsligheten.
            </seg>
          </u>
          <note type="speaker" n="d304fa65">
            Anf. 109 HELENA FRISK (s) replik:
          </note>
          <u who="Q4949005" xml:id="i-552842f1557e4f75-1" n="c7f4053e">
            <seg n="b9f31feb">
              Herr talman! Precis som jag sade i mitt anförande kan jag också
              känna frustration när saker och ting tar lång tid. Det är möjligt
              att den här frågan kanske inte står högst på dagordningen. Vi
              vet att regeringen jobbar hårt och har lagt fram många förslag
              under våren. Det är förslag som har varit viktiga att få lägga
              fram, bland annat frågan om buggning som jag tog upp i mitt anförande.
            </seg>
            <seg n="e89d2596">
              Buggning är en fråga som vi faktiskt också har utrett. Vi började
              i mitten av 1990-talet. Nu lägger vi fram förslag, och vi tycker
              att det är oerhört viktigt att polisen får denna möjlighet i kampen
              mot den organiserade brottsligheten. Vi tycker att frågan har
              utretts färdigt, men nu kanske det inte blir något sådant förslag.
              Jag ställde ett antal frågor till er som jag gärna också vill
              ha svar på. Det kan inte gälla att det å ena sidan är viktigt
              att lägga fram förslag, och sedan å andra sidan att när förslag
              läggs fram är de inte bra i alla fall.
            </seg>
          </u>
          <note type="speaker" n="34b6406b">
            Anf. 110 HILLEVI ENGSTRÖM (m) replik:
          </note>
          <u who="Q772089" xml:id="i-56741cacdf6a8423-6" n="cc145be7">
            <seg n="aa10a6bc">
              Herr talman! Jag fick inte något svar på den fråga som det här
              betänkandet behandlar. Vi diskuterar inte buggning nu. När det
              gäller buggning har jag respekt för att en del partier vill utnyttja
              sina grundlagsskyddade rättigheter att skjuta på en fråga som
              de inte känner sig bekväma med. Men den diskussionen kan vi ta
              när vi diskuterar buggning.
            </seg>
            <seg n="89e3a42c">
              I det här betänkande diskuterar vi ett utvidgat förverkande.
              Vad är svårigheten att komma fram till ett lagförslag? Då kanske
              vi kan vara behjälpliga med att dels få en förståelse, dels också
              bidra med var det sitter fast. Vad är det som utreds just nu som
              har pågått sedan den senaste propositionen om förverkande lades
              fram 2004? Själva betänkandet lades fram 1999. Sedan kom en proposition
              2004, som inte tog upp frågan eftersom den skulle beredas ytterligare.
              Nu är det 2006 och fortfarande finns inget förslag.
            </seg>
            <seg n="c53cfce2">
              Det är precis som Folkpartiet nämner i motion 480: Go for the
              money! Vi måste slå mot pengarna. Det är det som är det stora
              bekymret i all form av grov organiserad brottslighet. Det gäller
              också i all vardagsbrottslighet. Pengar är drivkraften. Kan vi
              slå mot brottslingarnas pengar och egendom kan vi också råda bukt
              på mycket av brottsligheten. I stället tror jag att vi stirrar
              oss blinda på en mängd olika ganska tidskrävande och komplicerade
              hemliga tvångsmedel. Vissa av dem behövs, självklart, men det
              är sådana brott som det är mer än fyra års fängelse för i straffskalan.
              Det kanske inte är det som vanliga människor drabbas av i vardagen,
              tack och lov. Däremot tycker jag att den här delen, när det gäller
              utvidgat förverkande, är det som verkligen skulle kunna bryta
              brottskurvan och få en avhållande effekt.
            </seg>
            <seg n="735da9b1">
              Jag vill veta: Vad är det konkret som ni utreder? Vad är problemet?
            </seg>
          </u>
          <note type="speaker" n="6f09ae38">
            Anf. 111 HELENA FRISK (s) replik:
          </note>
          <u who="Q4949005" xml:id="i-552842f1557e4f75-2" n="c7f4053e">
            <seg n="3227dc74">
              Herr talman! Jag får inte heller några svar av Hillevi Engström
              på de frågor som jag har ställt, bland annat om hur eniga ni är
              i alliansen när det gäller brott och straff och hur ni ser på
              de frågorna. Det är oerhört viktigt inte minst för väljarna, men
              det är också rätt intressant för mig att ta del av det.
            </seg>
            <seg n="f7fa4a5d">
              Jag gav i och för sig inget tydligt svar när det gällde utvidgat
              förverkande. Det kan jag hålla med om. Jag tror att det bland
              annat kan handla om att det inte står högst på dagordningen i
              dagsläget. Vi har lagt fram massor av bra och kloka förslag de
              senaste åren, och massor av saker är på gång. Departementet jobbar
              för högtryck. Jag tycker att jag har gett ord åt det i mitt anförande
              när det gäller att tala om vad vi gör. Det är sexualbrottslagstiftningen.
              Vi försöker lägga fram förslaget om buggning.
            </seg>
            <seg n="7d5ff74e">
              Som sagt väntar jag också på svar.
            </seg>
          </u>
          <note type="speaker" n="e5b995f7">
            Anf. 112 JOHAN LINANDER (c) replik:
          </note>
          <u who="Q5952656" xml:id="i-4133d62721121501-1" n="16daa02f">
            <seg n="61c57203">
              Fru talman! Det var ett nästan obegripligt anförande av Helena
              Frisk. Menar Helena Frisk att vi i oppositionen ska säga att ja,
              regeringen har tillsatt en utredning, och nu måste vi vara nöjda?
              Nej, det kan ju inte vara oppositionens roll.
            </seg>
            <seg n="f709c5e8">
              Vi har uppfattningar i sakfrågorna. Vad som är den stora skillnaden
              är att Helena Frisk och övriga i majoriteten säger att en utredning
              är tillsatt men inte säger någonting över huvud taget i sakfrågan.
            </seg>
            <seg n="09d74743">
              Vi från alliansen kan ta ställning till ett antal frågor. Ta
              exempelvis barnpornografibrott. Barn som är under 18 år men har
              sett äldre ut omfattas inte av lagstiftningen. Kan ni inte ens
              säga här i kammaren att det är fel att de inte omfattas av den
              lagstiftningen?
            </seg>
            <seg n="2779f665">
              Buggning är inte frågan för dagens debatt, men jag kan debattera
              buggning precis så mycket som Helena Frisk vill. Men att man från
              Socialdemokraternas sida tar upp orden buggning och enighet i
              samma mening känns helt obegripligt.
            </seg>
            <seg n="c03c6816">
              Vi i alliansen är överens om att buggning ska införas. Vi har
              lite olika åsikter om hur det ska göras och tyngden av rättssäkerhetsgarantierna
              i förhållande till hur snabbt det måste genomföras. Men Helena
              Frisks socialdemokrater samarbetar med Vänsterpartiet och Miljöpartiet,
              som över huvud taget inte ens vill ha buggning. Att man då talar
              om enighet känns konstigt.
            </seg>
            <seg n="865465d3">
              Jag vet inte var Helena Frisk har fått uppgiften att vi mer eller
              mindre vill sätta alla människor i fängelse. Hon får nog läsa
              på lite bättre i alliansens rapporter. Alla de rapporterna finns
              på www.maktskifte06.se, och den sidan borde Helena Frisk studera.
              Jag skulle gärna ha läst på sidan www.vänsterkartellen.se för
              att se vilka förslag ni erbjuder efter valet, men den sidan finns
              inte.
            </seg>
          </u>
          <note type="speaker" n="37ea9f13">
            Anf. 113 HELENA FRISK (s) replik:
          </note>
          <u who="Q4949005" xml:id="i-552842f1557e4f75-3" n="c7f4053e">
            <seg n="650f6794">
              Fru talman! Nej, Johan Linander, ni behöver naturligtvis inte
              vara nöjda med de förslag som vi lägger fram och med att vi utreder
              och så vidare. Men grejen är att ni själva föreslår utredningar
              och sådant. Det jag vill ha fram är svar på frågan: Vad är det
              som är fel med att vi utreder, men det är inte fel när andra partier
              föreslår och efterlyser utredningar och översyner? Jag tycker
              inte att det kan vara mer fel att en socialdemokratisk regering
              utreder än att någon annan gör det. Det är den poängen jag försöker
              få fram.
            </seg>
            <seg n="7e7eb2fe">
              Jag har inte sagt att alliansen vill att alla ska i fängelse.
              Det är inte alls det jag menar. Men det finns skillnader i alliansens
              politik när det gäller hur man ser på brott och straff. Det var
              det jag ville tydliggöra.
            </seg>
          </u>
          <note type="speaker" n="3c98cd20">
            Anf. 114 JOHAN LINANDER (c) replik:
          </note>
          <u who="Q5952656" xml:id="i-4133d62721121501-2" n="16daa02f">
            <seg n="19867a84">
              Fru talman! Jag ska ta det en gång till. Visst behöver man utreda
              hur saker och ting ska genomföras, men man kan ändå ha åsikter
              i sakfrågorna. Jag kan ha åsikten att det är fel att en 16-åring
              inte omfattas av barnpornografibestämmelserna därför att hon ser
              äldre ut. Jag kan redan nu ha åsikten att människohandelslagstiftningen
              inte fungerar som den ser ut nu och att vi behöver ta bort rekvisitet
              otillbörliga medel. Hur det ska genomföras behöver givetvis utredas,
              men det är två helt olika saker.
            </seg>
            <seg n="8b16f448">
              Visst finns det olika åsikter mellan de fyra allianspartierna
              i detaljer. Men vi har tillsammans tagit fram en mängd olika rapporter
              där vi presenterar vår politik. Vi säger öppet till väljarna:
              Det här är vad vi erbjuder efter valet. Vad gör vänsterkartellen?
              Har ni tagit fram något som helst program tillsammans? Vad är
              alternativet till alliansen? Ni samarbetar med Vänsterpartiet
              och Miljöpartiet, som vill avväpna polisen och som inte ställer
              upp på att militären ska kunna användas ens vid de värsta terrorangreppen.
              Leif Björnlod brukar säga att målsättningen är att stänga alla
              fängelser.
            </seg>
            <seg n="92ea6bb7">
              Snacka om att det finns skillnader mellan partier. Vi i alliansen
              kan hantera våra skillnader. Vi kommer att sitta ned tillsammans,
              förhoppningsvis med väljarnas stöd, och ha en regering där vi
              kan samarbeta. Vi kommer att komma överens om alla frågor. Men
              det är redan nu tydligt att Socialdemokraterna, Vänsterpartiet
              och Miljöpartiet inte kommer överens. Socialdemokraterna måste
              söka stöd från andra partier för att klara av att lägga fram förslag
              som regering.
            </seg>
          </u>
          <note type="speaker" n="c238e5fb">
            Anf. 115 HELENA FRISK (s) replik:
          </note>
          <u who="Q4949005" xml:id="i-552842f1557e4f75-4" n="c7f4053e">
            <seg n="b3f9f909">
              Fru talman! Ja, det var ett annat parti som var berett att stödja
              oss om vi tittar på förslaget om buggning. Jag tycker att det
              är behjärtansvärt och har stor respekt för att man klarar av att
              göra det.
            </seg>
            <seg n="5cb862c4">
              Alternativet till alliansen är ett samhälle byggt på trygghet
              där alla människor får plats, där välfärden spelar lika stor roll,
              där de sociala klyftorna och uppväxten spelar lika stor roll för
              hur livet kommer att te sig som att ha mycket hårdare straff.
              Sådant leder inte till något bättre samhälle.
            </seg>
            <seg n="746bc919">
              Det är ett alternativ till alliansen. Välfärden spelar stor roll
              för att vi ska få mindre människor i anstalter i framtiden.
            </seg>
          </u>
          <note type="speaker" n="6323514e">
            Anf. 116 LEIF BJÖRNLOD (mp) replik:
          </note>
          <u who="Q5578317" xml:id="i-b20a71a94b346395-3" n="3c71aec7">
            <seg n="795c48d9">
              Fru talman! Ja, Helena, vi har samarbetat länge och vi samarbetar.
              Vi är fullkomligt överens om 121 punkter det har vi ett avtal
              om, och det står vi för. Sedan finns det många andra punkter som
              dyker upp. Vi befinner oss dessutom i ett år då vi ska ha ett
              val. Det påverkar. Men det har inte påverkat vår grundsyn.
            </seg>
            <seg n="343368c7">
              Jag understryker också det Helena sade, att det är många förslag
              som har lagts under våren, väldigt många. Vi har inte varit med
              på alla, därför att vi har haft en avvikande mening. Jag tycker
              att vi har den självklara rätten och skyldigheten att lyfta upp
              att vi har det.
            </seg>
            <seg n="8cfe58cf">
              För att i någon mån indirekt rikta mig till Johan Linander, säger
              jag till dig att vi förstår att polisen måste använda sig av den
              moderna teknik som finns. Det inkluderar buggning. Men vi är inte
              med på att man skyndar fram en hafsig lagstiftning som inte ger
              skydd, som inte är tydlig om vilka man ska avlyssna, skyldiga
              eller icke skyldiga. Vi ställer inte upp på det förrän det är
              utrett och klart. Det var av den anledningen ni inte fick hjälp
              med buggningen.
            </seg>
            <seg n="66c36fd9">
              Du tycker att det är behjärtansvärt att Johan Pehrson ställer
              upp. Jag skulle använda ett annat ord i stället för behjärtansvärt
              i detta fall. Jag är väldigt rädd för den ändamålsglidning som
              jag ser kan förekomma i detta. Jag skulle gärna vilja höra hur
              Helena Frisk ser på konsekvenserna av de förslag som ligger när
              det gäller buggning och rättstänkandet kring det.
            </seg>
          </u>
          <note type="speaker" n="183be73f">
            Anf. 117 HELENA FRISK (s) replik:
          </note>
          <u who="Q4949005" xml:id="i-552842f1557e4f75-5" n="c7f4053e">
            <seg n="a030d8cf">
              Fru talman! Som jag tidigare sade har vi utrett den här frågan
              under lång tid. Vi har funderat, och vi har stött och blött. Den
              har legat hos Lagrådet. I det förslag som nu ligger har vi tagit
              hänsyn till och tagit hand om de farhågor som Leif Björnlod framför.
            </seg>
            <seg n="3a90459a">
              Jag känner mig trygg i det förslag som är lagt. Nu blir det förmodligen
              inte det, utan det blir förskjutet något år eller så. Jag var
              i det här läget beredd att säga ja till förslaget, och jag känner
              mig trygg i det.
            </seg>
          </u>
          <note type="speaker" n="daa12b28">
            Anf. 118 LEIF BJÖRNLOD (mp) replik:
          </note>
          <u who="Q5578317" xml:id="i-b20a71a94b346395-4" n="3c71aec7">
            <seg n="1e09d1c5">
              Fru talman! Då ska jag gå över till det ämne som vi egentligen
              diskuterar, nämligen straff och straffpåföljder. Det är ju det
              det handlar om.
            </seg>
            <seg n="ed16cc67">
              Helena hade en början på en liten utläggning angående grundsynen
              på straff. Du nämnde bland annat att det historiskt sett inte
              finns några belägg för att långa fängelsestraff skapar mindre
              brottslighet.
            </seg>
            <seg n="782ed4c2">
              Vad skulle Helena Frisk vilja se att vi sätter in i stället?
            </seg>
          </u>
          <note type="speaker" n="16dba8c0">
            Anf. 119 HELENA FRISK (s) replik:
          </note>
          <u who="Q4949005" xml:id="i-552842f1557e4f75-6" n="c7f4053e">
            <seg n="cbda7484">
              Fru talman! Det finns redan i dag ett antal påföljder i stället
              för långa fängelsestraff. Vi har fotbojan och utvidgningen av
              användningen av den. Vid fängelsestraff upp till sex månader kan
              man nu faktiskt ha fotboja. Det finns också möjlighet att i slutet
              av ett straff få fotboja och få komma ut så att man har chans
              att komma tillbaka i arbete. Vi vet hur svårt det är för människor
              att komma tillbaka när de en gång har hamnat på anstalt.
            </seg>
            <seg n="7a6de39a">
              Jag tror att det är oerhört viktigt att man har sådana påföljder.
              Det finns också samhällstjänst som det är viktigt att ha och kanske
              utveckla mer i framtiden. Fängelsestraff i sig löser inga problem.
            </seg>
          </u>
          <note type="speaker" n="7275148a">
            Anf. 120 PETER ALTHIN (kd) replik:
          </note>
          <u who="Q5548100" xml:id="i-9a7ddf4e9a25c22b-0" n="ef3d4d69">
            <seg n="e8a76f2a">
              Fru talman! Vi skulle debattera det betänkande som heter Straffrättsliga
              frågor . Några av oss har försökt göra det. Helena Frisk drar
              in buggningsproppen, som möjligen snart kommer att diskuteras
              här. Jag måste ändå få möjlighet att förflytta Helena Frisk till
              någon form av verklighet.
            </seg>
            <seg n="78000b6e">
              Alliansen är splittrad när det gäller buggning, sägs det. Som
              Johan Linander sade: Hur splittrad är vänsterkartellen? Socialdemokraterna
              vinglar för sig själva medan de två andra partierna har fjärmat
              sig från detta.
            </seg>
            <seg n="88844d4e">
              Vi i alliansen är överens om att buggning ska införas, men vi
              kristdemokrater är inte överens om att den proposition som ger
              Helena Frisk trygghet är färdig. Det är enkelt att peka på att
              det inte är färdigt när det gäller underrättelseskyldigheten.
              Det ska inom kort skickas ut för utredning.
            </seg>
            <seg n="3ef81c40">
              Hur kan man komma med ett förslag och säga att en viktig del
              av buggningsproppen inte är färdig utan att det möjligen ska komma
              någon annan gång?
            </seg>
            <seg n="ac0fa0be">
              När det är färdigt tror jag att vi kommer att hitta en gemensamhet
              i alliansen. Då får vi möjlighet att införa detta.
            </seg>
            <seg n="f154c562">
              Helena Frisk säger: Svara på hur många ni vill ska sitta i fängelse.
            </seg>
            <seg n="f234697b">
              Vilken fullständigt korkad fråga. Svara på den själv. Hur många
              tycker du själv ska sitta i fängelse? Hur många tycker Vänsterpartiet
              ska sitta i fängelse? Hur många tycker Miljöpartiet ska sitta
              i fängelse?
            </seg>
            <seg n="059cf02e">
              Svara på det, så ska jag svara vad jag tycker.
            </seg>
          </u>
          <note type="speaker" n="b19d0667">
            Anf. 121 HELENA FRISK (s) replik:
          </note>
          <u who="Q4949005" xml:id="i-552842f1557e4f75-7" n="c7f4053e">
            <seg n="b355d7b2">
              Fru talman! Det var jag som frågade först.
            </seg>
            <seg n="b808dcc5">
              Jag använde buggning och det förslag som är lagt för att vi ständigt
              och jämt får kritik för att vi utreder för länge och inte lägger
              fram förslag tillräckligt fort. Det är alltid fel när vi utreder
              trots att ni själva föreslår utredningar.
            </seg>
            <seg n="f9cc4783">
              Jag försöker få någon ordning på detta. Det går inte ihop för
              mig. Det gör nog inte det för er heller.
            </seg>
            <seg n="a3f645c1">
              Nu lägger man fram ett förslag som vi tycker är bra och rättssäkert.
              Det känns viktigt att ge polisen de här metoderna mot den gränsöverskridande
              brottsligheten. Det hänger ju ihop. Detta kommer faktiskt att
              kunna användas även när det gäller människohandel. Därför har
              det med den här debatten att göra.
            </seg>
            <seg n="1a0d9bbe">
              Jag vill försöka synliggöra att när vi utreder och lägger fram
              förslag är det fel. Själva vill ni utreda, men om vi utreder är
              det fel.
            </seg>
            <seg n="69fae361">
              Nu börjar jag låta förvirrad. Ibland känns det förvirrat när
              man läser vad ni vill.
            </seg>
          </u>
          <note type="speaker" n="834c915a">
            Anf. 122 PETER ALTHIN (kd) replik:
          </note>
          <u who="Q5548100" xml:id="i-9a7ddf4e9a25c22b-1" n="ef3d4d69">
            <seg n="db354a39">
              Fru talman! Jag är inte alls överraskad över att du låter förvirrad.
              Det du ska försvara måste förvirra vem som helst. Det är jag inte
              överraskad över.
            </seg>
            <seg n="9857fcd0">
              Jag ska ta upp en sak som gäller likhet inför lagen. Jag sade
              att vi ligger ett steg före här också. Detta har man konstaterat
              i betänkandet på s. 67 jag ska läsa en kort bit.
            </seg>
            <seg n="364276df">
              När det gäller själva förekomsten av diskriminering finns det
              flera empiriska resultat som stöder tesen att vissa invandrargrupper
              (främst utomeuropeiska invandrare som kommer från fattiga länder)
              i genomsnitt döms hårdare (de döms oftare till fängelse, men döms
              även till längre fängelsestraff) än svenskar i de svenska domstolarna.
              Eftersom forskningsresultaten tyder på att brottsligheten hos
              de dömda ur dessa minoriteter inte tycks skilja sig från den brottslighet
              som personer ur majoritetsbefolkningen döms för, bör detta enligt
              betänkandet tolkas som tecken på strukturell diskriminering.
            </seg>
            <seg n="de65ace3">
              Det finns alltså mer eller mindre klarlagt att det finns en strukturell
              diskriminering. Det är en av de saker som jag argumenterade för
              i mitt anförande.
            </seg>
            <seg n="5390715d">
              Vidare står det: Inom Regeringskansliet planeras att under våren
              2006 ge ett uppdrag för att undersöka detta.
            </seg>
            <seg n="de946f23">
              Då vill jag veta: Hur långt har man kommit med planeringen? Det
              finns alltså inte någon utredning ännu, men det finns en planering.
              Jag, och möjligen de som tittar på, vill veta: Hur långt har planeringen
              kommit? När kan utredningen komma i gång?
            </seg>
          </u>
          <note type="speaker" n="55a8d916">
            Anf. 123 HELENA FRISK (s) replik:
          </note>
          <u who="Q4949005" xml:id="i-552842f1557e4f75-8" n="c7f4053e">
            <seg n="20ce2fef">
              Fru talman! För att vara väldigt konkret: Jag har tyvärr inget
              svar att ge. Jag vet inte exakt.
            </seg>
            <seg n="9e4ed324">
              Jag känner oerhörd sympati för den problematik som du lyfter
              upp, Peter Althin. Jag kommer att se till att den här översynen
              kommer i gång så fort som möjligt. Det är en oerhört viktig fråga
              som vi inte kan acceptera. Likhet inför lagen måste vi ha.
            </seg>
          </u>
          <note type="speaker" n="ed8b90c1">
            Anf. 124 JOHAN PEHRSON (fp):
          </note>
          <u who="Q6039678" xml:id="i-94b652754d921b7d-0" n="ebdf13cd" next="i-44a2b2169296562b-0">
            <seg n="3bd54328">
              Fru talman! Till följd av att jag missbedömde tiden på det förra
              betänkandet kom jag lite för sent och har som ordförande i justitieutskottet
              fått förmånen att betrakta den batalj som utspelats.
            </seg>
            <seg n="98b53f29">
              Jag börjar med det som inte hör hit. Efter vittnesbörd från bland
              annat Miljöpartiet att man plötsligt är för buggning jag kan inte
              tolka inlägget på annat sätt är man nu beredd att diskutera denna
              viktiga fråga.
            </seg>
            <seg n="4a5495dd">
              Jag tycker att vårt utskott under den tid vi har ska vända på
              varje sten för att få en så bred uppslutning som möjligt kring
              denna viktiga lagstiftning. Vi bör se till att vi i utskottet
              gör de justeringar som är nödvändiga för att vi ska få en bred
              majoritet i riksdagen och därmed kunna få igenom den lagstiftningen
              för att svensk polis ska kunna få ett verktyg som är nödvändigt
              för att bekämpa väldigt allvarlig brottslighet. Det handlar om
              brottslighet som skördar människors liv, integritet och ekonomi
              i lång rad.
            </seg>
            <seg n="e002ce2c">
              Som folkpartist och liberal betraktar jag alltid politiken ur
              de sämst ställdas perspektiv. Det här är verkligen en sådan fråga.
              Vilket perspektiv har man när det handlar om att bekämpa den här
              typen av brottslighet?
            </seg>
            <seg n="9945a9b3">
              Jag hoppas att vi positivt ska jobba med det i utskottet.
            </seg>
            <seg n="4cdde7c7">
              Så till dagens fråga, fru talman.
            </seg>
            <seg n="a6dcc9c9">
              Straffrätten är ju en svår fråga. Straffrätt behövs i ett samhälle.
              Vi har lagar som säger vad som är förbjudet och vilka straff som
              ska utmätas om man bryter mot dessa regler. Utgångspunkten är
              naturligtvis att man ska se till allmänprevention, individualprevention.
              Man ska se till det allmänna rättsmedvetandet. Man ska se till
              vad som är en lämplig påföljd för en viss person. Vi ser olika
              beroende på om en människa är ung eller vuxen. Vi tar viss hänsyn
              till om en människa begår brott för första gången eller för tionde
              gången.
            </seg>
            <seg n="09876f36">
              Det finns reservationer i betänkandet där de olika partiernas
              ingångar till straffrätten generellt lyfts fram. Där vill jag
              peka på att Folkpartiet liberalerna inte anser att generellt längre
              straff är någon lösning. Jag återkommer till detta. Men jag ska
              nämna några saker.
            </seg>
            <seg n="8bcb65b0">
              Grov organiserad brottslighet måste betraktas som mycket mer
              allvarligt än i dag i straffmätningshänseende. Jag tror att vi
              måste se på ett helt annat sätt på människor som begår brott efter
              brott och återkommer till att begå fler brott. Ett sådant exempel
              är människor som kör drograttfulla. De kör bil och är fullständigt
              påtända och fullständigt livsfarliga. Om man gör det för tionde
              gången kan jag lova att den personen mår mycket dåligt, och den
              person som riskerar att köras ihjäl mår ännu sämre om detta skulle
              hända. Därför vore det en välgärning om den person som gör detta
              fick ett något längre straff och kunde få kvalificerad vård och
              slippa må dåligt och riskera att skada andra.
            </seg>
            <seg n="096dc744">
              Fru talman! Varför har vi fängelser? Hur många ska sitta där,
              var en fråga som ställdes nyss. Det finns väldigt mycket som vi
              ska göra för att förebygga brott i vårt samhälle.
            </seg>
            <seg n="cc68dcf5">
              Vi kommer att ha polisdebatter eftersom lokalt förankrade poliser
              förebygger brott. Det ska vi diskutera.
            </seg>
            <seg n="5f58246d">
              Men redan nu måste jag påtala följande för den majoritet som
              har styrt vårt land under ganska lång tid. Så länge ni inte ser
              till att vi har en missbrukarvård som blir mer effektiv och där
              det finns fler platser så att många människor kan hjälpas ur sitt
              missbruk, så kommer fängelserna att fortsätta att svämma över
              av människor som har narkotikaproblem. Det kan jag lova er.
            </seg>
            <seg n="0aabc115">
              Om man inte gör någonting åt allmänpsykiatrin kommer det att
              fortsätta att vara människor som hamnar i våra fängelser och mår
              mycket dåligt. Och om den utvecklingen fortsätter och vårt samhälle
              glider isär som det har gjort under den tid som ni har styrt,
              där fler och fler människor hamnar i utanförskap, skapas lätt
              miljöer där människor hamnar i kriminella miljöer och börjar begå
              brott.
            </seg>
            <seg n="4c1ccdab">
              Detta är några av brottslighetens orsaker som leder till att
              det är fullt i fängelserna och till att människor far illa.
            </seg>
          </u>
          <note n="51bb70fb">
            Fru talman! Jag ska referera vad Socialdemokraterna själva kommer
            fram till. Vid den 35:e ordinarie partikongressen 2005 i Malmö
            sades följande:
          </note>
          <u who="Q6039678" xml:id="i-44a2b2169296562b-0" n="ebdf13cd" prev="i-94b652754d921b7d-0">
            <seg n="7463aef9">
              Tryggheten i vardagen utmanas av klyftor och orättvisor, av missbruk
              och utslagning, men också av nya typer av organiserad brottslighet.
              Vi socialdemokrater vill bekämpa både brotten och dess orsaker.
            </seg>
            <seg n="631eeda2">
              Det är otroligt bra. Men varför går då missbrukarvården nedåt?
              Varför går allmänpsykiatrin nedåt? Varför stiger ungdomsarbetslösheten?
              Varför växer klyftorna av utanförskap där människor lever i miljöer
              där man har väldigt svårt att få kraft och makt över sina egna
              liv? Ni har ju sett till att brottslighetens orsaker i praktiken
              har ökat, enligt min uppfattning. Därför kommer det att leda till
              att vi får fler människor som hamnar i kriminalitet och som skadar
              sig själva och som skadar andra. Och alternativet till att ha
              fler fängelser är att verkligen satsa på det brottsförebyggande
              arbete. Och jag tycker att det är tråkigt att Socialdemokraterna
              inte lever som de lär. Det vore väldigt bra om man verkställde
              detta och bekämpade brottslighetens orsaker. Jag kan lova er att
              detta står allra överst på listan om alliansen får bilda regering
              efter valet.
            </seg>
            <seg n="7488752d">
              Fru talman! Frågorna här i vårt betänkande är många, och en del
              är ganska svåra. Jag tycker att några saker är värda att lyfta
              fram.
            </seg>
            <seg n="c51f54a9">
              Frågan om hedersmotiv är rätt intressant. Jag menar att det finns
              många människor i Sverige i dag som lever i miljöer som är oacceptabla.
              Det finns tiotusentals unga kvinnor i vårt land som är berövade
              sina grundläggande mänskliga rättigheter på grund av att de känner
              ett hot och ett tryck i fråga om hur de ska leva och hur de ska
              använda sin sexualitet. Detta kallas hederskultur. Det är inget
              konstigt. Vi hade en sådan kultur i Sverige också för 100 år sedan.
              Men sedan införde vi en massa rättigheter, och det står ganska
              klart för alla i Sverige i dag vad som är tillåtet och inte tillåtet.
            </seg>
            <seg n="326dd080">
              Jag har träffat många människor som jobbar med att stärka unga
              tjejer och killar som ofta har invandrarbakgrund för att de ska
              ta sig ur denna situation. Jag tycker också att man straffrättsligt
              ska ta hänsyn till detta. Det är oacceptabelt att framför allt
              så många unga flickor i dag är berövade rätten till sina grundläggande
              mänskliga rättigheter. Det framgår av reservation 4.
            </seg>
            <seg n="1cc31292">
              I betänkandet tas ett antal frågor upp som enligt statistiken
              kommer att innebära att brottsligheten ökar. Vi pekar på stalkning,
              och vi pekar på grooming , och vi pekar på så kallad smygfilmning.
              Det är saker som i dag är tillåtna men som kränker människors
              integritet och människors rätt att få känna trygghet på ett allvarligt
              sätt.
            </seg>
            <seg n="bd6ffb0d">
              Stalkning är alltså när personer blir förföljda av en annan människa.
              Men man når inte riktigt upp till det som i dag är straffbart.
              Men det är fruktansvärt obehagligt för dem som drabbas.
            </seg>
            <seg n="c8f18e28">
              Grooming handlar om att unga kvinnor utsätts för inte sällan
              mycket galna män, åtminstone något konstiga, om jag uttrycker
              mig milt, som på nätet försöker få tag i unga tjejer. Sedan uppstår
              en situation då dessa flickor utsätts för övergrepp. Det handlar
              oftast om flickor men även om pojkar. Detta är inte kriminaliserat
              i den omfattning som det borde vara.
            </seg>
            <seg n="f8959eea">
              Det talades tidigare i debatten om smygfilmning.
            </seg>
            <seg n="6ec321ce">
              Allt detta innebär att man ökar skyddet för människor. Men det
              innebär också att det blir en ökad kriminalitet eftersom det är
              saker som vi i dag anser är oönskade, som delvis har drivits fram
              av den tekniska utvecklingen, men nödvändiga att förändra i ett
              samhälle som betraktar rättvisan från den sämst ställdas perspektiv,
              från den människas perspektiv som kanske är mest utsatt. Det kan
              ofta vara unga människor.
            </seg>
            <seg n="0f22ebec">
              Vi pekar i en reservation från bland annat Folkpartiet på detta
              med rån. Jag tycker att det finns klara tecken på att en del av
              den brottslighet som vi ser i dag, inte minst den grova, sker
              utifrån en ganska klar riskkalkyl. Personer känner att om de begår
              ett värdetransportrån kan de komma över 30 miljoner kronor. Det
              är mycket pengar. Om man gör detta, vilka är då riskerna, och
              vad händer om man åker fast när man är på förberedelse- eller
              försöksstadiet? Vad händer om man har en attrapp i stället för
              ett riktigt vapen? Straffsatserna är faktiskt för låga när det
              gäller dessa försök och förberedelser eftersom det leder till
              en klar vinst. Om man blir dömd till ett och ett halvt års fängelse
              för försök eller förberedelse till grovt rån och har åkt fast
              för att polisen för tillfället har lyckats klara upp detta med
              underrättelser och så vidare, vilket inte gäller majoriteten av
              fallen, är det oacceptabelt att man kan få ett så lågt straff.
              Då är man snart ute igen och rånar en ny värdetransport. Och den
              gången lyckas man och har då kanske kommit över 2030 miljoner.
            </seg>
            <seg n="34d43dec">
              Fru talman! Min talartid är kort. Vi har delvis diskuterat frågan
              om preskriptionstider. Socialdemokraten Helena Frisk tog upp den.
              Man tyckte att det i huvudsak var bra. Den stora förändringen
              när det gäller preskriptionstider är att vi har en helt annan
              möjlighet till teknisk bevisning i dag som faktiskt ställer det
              processekonomiska i ett annat ljus. Var ligger moralen i att ett
              brott ska vara förlåtet för att en viss tid har gått? Man kan
              ta mord som exempel. Var ligger det moraliska i att en människa
              som har mördat en annan människa efter 25 år helt ska slippa ifrån
              detta? Jag förstår inte detta. Det kan gälla också andra grova
              våldsbrott eller sexualbrott. Generellt när brott kan klaras upp
              ska brott också klaras upp. Det är i alla fall Folkpartiet liberalernas
              uppfattning. Människor har nämligen rätt att kräva att man ser
              till att ett brott klaras upp. Det är det absolut viktigaste.
              Vad gäller straffmätning är det självklart så att om lång tid
              har förflutit tar man hänsyn till det när straffet ska utmätas.
            </seg>
            <seg n="aa131091">
              Fru talman! Folkpartiet står när det gäller detta svåra betänkande
              med komplicerade frågor bakom alla våra reservationer, men jag
              yrkar bifall bara till reservation 16.
            </seg>
          </u>
          <note type="speaker" n="7b8f4a0a">
            Anf. 125 LEIF BJÖRNLOD (mp) replik:
          </note>
          <u who="Q5578317" xml:id="i-b20a71a94b346395-5" n="3c71aec7">
            <seg n="81b2a177">
              Fru talman! Det var roligt att du kom hit, Johan. Och det var
              ännu roligare att höra att du konstaterade att det utan lag inte
              finns några brott. Det är ett gammalt klassiskt uttryck inom juridiken
              vill jag minnas. Det är sant. Vi bygger på antalet brott genom
              att utvecklingen går åt det håll som den gör.
            </seg>
            <seg n="55e8337f">
              Då kommer jag fram till det som du sade om att Miljöpartiet nu
              vill ha buggning. Jag sade tidigare här i kammaren till Thomas,
              när han satt där borta, att vi från Miljöpartiets sida givetvis
              vill ge polisen den tekniska utrustning som behövs för att kunna
              utreda brott. Men vi vill också så att säga säkra upp för oskyldiga
              samhällsmedborgare att kunna leva i samhället utan att leva som
              potentiella misstänkta brottslingar även om de inte har gjort
              någonting. Och det är här som vi tycker att gränsen när det gäller
              buggningen är oklar, möjligheten att bugga människor som inte
              är misstänkta för något brott. Här tycker jag faktiskt att man
              bör slå vakt om de människovärden som jag var van vid att höra
              liberalerna tala sig mycket varma för.
            </seg>
            <seg n="6cfd6cc6">
              Vidare gladde du mig med ditt uttalande om att det gäller att
              bekämpa brottslighetens orsaker. Det patos som jag hörde dig prata
              med här i talarstolen gladde mig speciellt. Ser du att det kan
              finnas något samband mellan samhällets sociala struktur och antalet
              brottslingar?
            </seg>
          </u>
          <note type="speaker" n="c60b6a7f">
            Anf. 126 JOHAN PEHRSON (fp) replik:
          </note>
          <u who="Q6039678" xml:id="i-ea3e46a0ba286ab3-0" n="ebdf13cd">
            <seg n="cd40175b">
              Fru talman! Tack, Leif Björnlod! Buggning är ett straffprocessuellt
              tvångsmedel som kan användas när det finns en mycket mycket tydlig
              misstankegrad och det gäller ett mycket mycket allvarligt brott
              och när alla andra tvångsmedel inte anses vara möjliga att använda.
              Det är inte så att man vet att en person per definition är skyldig,
              men man har väldigt starka skäl att tro det. Då menar vi som stöder
              detta förslag att det integritetsintrång som det faktiskt innebär
              kan accepteras eftersom den här personen annars kommer att fortsätta
              med att skada och skövla andra människor människor som ganska
              ofta är väldigt utsatta. Vi kan prata om människohandelns offer,
              om människor som lever under så kallad beskyddarverksamhet från
              grovt kriminella mc-gäng och om människor som riskerar att bli
              skadade för livet när de utsätts för grova väpnade rån, inte minst
              så kallade värdetransportrån.
            </seg>
            <seg n="9d918c68">
              Vi kan alltså acceptera detta verktyg bara om det finns en stark
              rättssäkerhetsgaranti före domstolsbeslutet om buggning, under
              domstolsbeslutet om buggning och efter domstolsbeslutet om buggning.
            </seg>
            <seg n="7bf9ddee">
              Jag har noterat att det finns några som tycker att det är helt
              avgörande att man redan nu exakt vet när underrättelsen ska ske.
              Det finns också några som har haft synpunkter på frågan om massmedieredaktioner.
              Jag har mycket stor respekt för detta; det vill jag säga. Jag
              vill att vi i denna kammare nu är det inte så många här just nu,
              fru talman ska nå en så bred överenskommelse som möjligt för att
              kunna stödja detta verktyg, som är nödvändigt för att minska den
              brottslighet som skadar så mycket integriteten i vårt land, som
              skadar så många människor och som faktiskt riskerar att i en förlängning
              i grunden skaka demokratin om vi inte gör någonting.
            </seg>
          </u>
          <note type="speaker" n="ba0a543e">
            Anf. 127 LEIF BJÖRNLOD (mp) replik:
          </note>
          <u who="Q5578317" xml:id="i-b20a71a94b346395-6" n="3c71aec7">
            <seg n="fe09ff15">
              Fru talman! Du berörde ett par saker som jag hade tänkt komma
              fram till. Först gäller det informationen om vilka som har blivit
              avlyssnade. Jag tycker att det tydligt och klart ska slås fast
              att det ska ske. Tillika ska det också finnas en möjlighet att
              kräva skadestånd om skada förorsakats.
            </seg>
            <seg n="e03a1681">
              Du nämnde tidningsredaktionerna. Jag anser att det är skrämmande
              att man över huvud taget överväger möjligheter att avlyssna på
              de områden som normalt är sekretesskyddade enligt tryckfrihetsförordningen
              och grundlagen. Det där tycker jag känns väldigt skrämmande.
            </seg>
            <seg n="401d3c38">
              I min sista replik vill jag passa på att säga att det när jag
              hörde dig tala här från talarstolen lät ungefär som att all kriminalitet
              uppkommit i och med att den majoritet bildades som bildats. Du
              får läsa på historien bättre!
            </seg>
            <seg n="d941f354">
              Vi kan gott konstatera att lagarna har blivit så många fler därav
              långt fler brottslingar men om vi tittar på hur det var längre
              tillbaka i tiden finner vi att brottsligheten då inte var speciellt
              mycket mindre.
            </seg>
          </u>
          <note type="speaker" n="ceb5bf67">
            Anf. 128 JOHAN PEHRSON (fp) replik:
          </note>
          <u who="Q6039678" xml:id="i-ea3e46a0ba286ab3-1" n="ebdf13cd">
            <seg n="250d196a">
              Fru talman! Vi tar väl de straffrättsliga tvångsmedlen ett varv
              till. Jag måste upplysa Leif Björnlod om att varenda massmedieredaktion
              i dag kan utsättas för tvångsmedel husrannsakan och hemlig telefonavlyssning.
              Den enda orsaken till att förslaget i fråga lagts fram och till
              att jag har kunnat ställa mig bakom det är att det ska finnas
              en princip om att använda tvångsmedel lika. Man har gjort ett
              absolut skydd för läkare, präster och advokater eftersom det där
              krävs en kvalifikationsgrund. Vem som helst kan ju starta en massmedieredaktion.
            </seg>
            <seg n="d02ac2be">
              Det finns verksamheter som klassas som redaktioner och som håller
              på med bland annat vitmaktmiljö och vitmaktmusik en mycket obehaglig
              verksamhet där det förekommer mycket obehagliga tankar om vad
              man ska göra med andra människor. Om vi har ett ansvar och om
              vi har det perspektivet måste vi vara beredda att göra någonting
              åt detta.
            </seg>
            <seg n="4a9b865a">
              Jag lyssnar dock på de argument som de har som känner en stor
              oro för detta. Det står tydligt i propositionen det framgår om
              man läser noga att det beträffande de här redaktionerna är fråga
              om extremt stora överväganden. Mig veterligt är det väldigt ovanligt
              med husrannsakan. Det är också väldigt ovanligt med telefonavlyssning,
              och det kommer att bli ännu ovanligare i och med detta. Leif Björnlod,
              visa nu storhet! Vi tar detta i utskottet och gör någonting åt
              det.
            </seg>
            <seg n="c140416d">
              Informationsskyldighet kan gälla retroaktivt det är inga problem
              men exakt var den ska ligga, exakt hur många som ska underrättas,
              måste vi faktiskt titta lite närmare på. Detta med skadestånd
              kan vi också föra in direkt om det finns en vilja. Men att bara
              stå här och säga att man är för brottsbekämpning utan att vara
              det framstår som lite konstigt.
            </seg>
            <seg n="7f6334ef">
              När det gäller sociala orsaker säger jag bara följande: Under
              den tid som Leif Björnlod haft makten bland annat över Justitiedepartementet
              har satsningarna på missbrukarvård inte blivit fler utan färre.
              En viss uppryckning har nu gjorts i och med Kontrakt för livet
              det erkänner jag men missbrukarvård är mycket viktigare än att
              det ska vara några enskilda projekt. Vill vi se till att det finns
              ett förebyggande arbete måste det drivas mer långsiktigt än som
              sker i dag. Detsamma gäller allmänpsykiatrin och inte minst satsningarna
              på unga människor i riskmiljöer. Barnfattigdomen i Sverige växer,
              och det är Leif Björnlod som regerar.
            </seg>
          </u>
          <note type="speaker" n="3004692f">
            Anf. 129 ROLF OLSSON (v) replik:
          </note>
          <u who="Q6027916" xml:id="i-2b9948c4208cf996-3" n="8c88743b">
            <seg n="c023b330">
              Fru talman! Som alltid är det givetvis intressant att lyssna
              på Johan Pehrson. Vi har också hört en hel del från de borgerliga
              bröderna och systrarna. Mycket har gått ut på den förmenta borgerliga
              enigheten.
            </seg>
            <seg n="9ec66a8e">
              Jag ska inte beröra buggning i min replik eftersom det kommer
              senare. Jag lovar Johan Pehrson att jag ska ta upp den saken rejält
              i ett senare sammanhang. Jag ska också ta upp frågor som har att
              göra till exempel med nämndemän som Johan Pehrson enligt tidningarna
              har uttalat att han har påverkat. Det ska bli intressant att höra
              Johan Pehrson utveckla det.
            </seg>
            <seg n="96510b1e">
              I dag tänkte jag få höra lite grann om hur det är med den borgerliga
              enigheten. Ni tycks vara oense redan innan ni har börjat samarbeta.
              Ändå ironiserar ni över att vi inte är eniga i alla frågor.
            </seg>
            <seg n="7ab0626e">
              Vi presenterar i dag vår femtonde budget. Det mest konkreta ni
              har gjort är att plantera granar i Norrland, och det är inte mycket
              till politik. Vi ser gott om tecken till oenighet inom den borgerliga
              alliansen redan innan ni har kommit i regeringsställning, vilket
              vi på vänstersidan naturligtvis hoppas aldrig kommer att ske.
            </seg>
            <seg n="e873b5cf">
              När jag har kommenterat tidigare vittnesbörd från borgerligt
              håll skulle jag vilja ställa en liten konkret fråga där jag tycker
              att det är viktigt att få klarhet. Det gäller reservation 16 om
              en översyn av sexköpslagen. Som jag uppfattade det yrkade Johan
              Pehrson bifall till denna reservation. Där finns det en mening
              som gör mig lite orolig. Johan Pehrson får gärna lugna mig på
              den punkten. I andra stycket på s. 83 står det:
            </seg>
            <seg n="431beb2b">
              Omdömena om lagen har varit både positiva och negativa. Vissa
              menar att den får negativa konsekvenser framför allt för den prostituerade.
              Jag skulle gärna vilja veta vad som menas med detta och vilken
              syn man i grunden har på lagen eftersom man skriver så här. Vad
              är det för negativa konsekvenser som avses?
            </seg>
          </u>
          <note type="speaker" n="d02d49b6">
            Anf. 130 JOHAN PEHRSON (fp) replik:
          </note>
          <u who="Q6039678" xml:id="i-ea3e46a0ba286ab3-2" n="ebdf13cd">
            <seg n="c485b9eb">
              Fru talman! Jag måste bli svaret skyldig beträffande det sistnämnda.
              Jag har inte betänkandet framför mig, men jag tar det alldeles
              strax. Du har tydligen hittat en mening där vi säger att lagen
              har varit både positiv och negativ. Ja, det finns rätt många straffrättsprofessorer
              som får sitta i tv och försvara den lagstiftning som du var med
              och stödde. Det är synd att du inte har hjälpt till med detta,
              för det finns människor som menar att den lagstiftning vi har
              är helt otillräcklig.
            </seg>
            <seg n="663aaa89">
              Vad vi är ute efter handlar om, tycker jag, att man ska överväga
              att hjälplöst tillstånd också ska inbegripa särskilt utsatt situation.
              Jag undrar om Rolf Olsson förstår hur den människa har det som
              hamnat i prostitutionsträsket och som i praktiken våldtas varje
              dag. Det kan finnas särskilt utsatta situationer i det avseendet
              som jag tycker att den kvinnan så att säga kan vara mycket skyddsvärd
              för. Det är väl detta som det här pekar på.
            </seg>
            <seg n="63ca9917">
              Här slår man sig för bröstet, mina damer och herrar 15 budgetar!
              Vi har ett parti som säger sig stå för rättvisa och solidaritet
              och som marscherar under röda fanor för arbetets helgd. Arbete
              till alla ropen skalla, brukar det väl låta eller om det är tvärtom.
              Men, fru talman, det har varit år och budgetar som ni lagt fram
              där satsningen på de utsatta har uteblivit.
            </seg>
            <seg n="23e94393">
              Vi har sett jag måste upprepa detta att det mesta när det gäller
              missbrukarvården, allmänpsykiatrin, ungdomsarbetslösheten gått
              åt alldeles fel håll. Ändå har ni börjat prata om att de som är
              studenter och läser på läkarlinjen ska få mera pengar. Vad är
              det för solidaritet? Vi kan väl ge mera pengar till studenter,
              men någon gång måste väl också Vänsterpartiet satsa på de verkligt
              utsatta. Jag kan dock sätta ett plus i kanten i den budget som
              jag läst några överenskommelser är väl inte riktigt klara ännu.
            </seg>
            <seg n="9030a4e6">
              Jag tycker att satsningen på hemlösa verkligen är helt rätt.
              Jag skäms över ett Sverige där så många människor lever i hemlöshet.
              Detta beror delvis på att missbrukarvården haverera är att ta
              i kraftigt skurits ned, med en miljard kronor under tioårsperioden
              enligt den senaste utvärderingen. Nu är det lite bättre. Det går
              åt rätt håll, men utvärderingen visar att det totalt sett inte
              är bra. Hemlöshet hänför sig delvis till allmänpsykiatrin, delvis
              till missbrukarvården, och där har ni inte någon solidaritet att
              tala om.
            </seg>
          </u>
          <note type="speaker" n="32de18dc">
            Anf. 131 ROLF OLSSON (v) replik:
          </note>
          <u who="Q6027916" xml:id="i-2b9948c4208cf996-4" n="8c88743b">
            <seg n="6896cb2b">
              Fru talman! Hade det hängt på mängden ord som man uttalar om
              hur politiken ska bli hade Johan Pehrson och hans kolleger haft
              en fantastisk politik, det tror jag. Men de konkreta förslag till
              rättvisa och solidaritet som du hänvisar till uteblir helt. Jag
              ser inga som helst tecken på att er politik skulle leda till minskade
              klyftor, tvärtom. Den kommer att leda till vidgade jättelika klyftor.
              Vi kommer att få ett råare och hårdare klassamhälle med borgerlig
              politik, och därför ska vi naturligtvis jobba allt vad tygen håller
              för att hålla Johan Pehrson och de andra borgarna borta från regeringstaburetterna.
              Det är självklart.
            </seg>
            <seg n="1f15d96a">
              Jag skulle också i sammanhanget vilja ge ett råd som en gammal
              partiledare som Johan kanske känner gav: Sälj inte skinnet förrän
              björnen är skjuten. Jag tycker det är bra.
            </seg>
            <seg n="f85ce8a8">
              Den senaste budgeten innehåller konkreta satsningar på förbättringar
              när det gäller arbete, inte minst för de unga. Den innehåller
              satsningar på bostäder. Den innehåller satsningar också på en
              sådan konkret sak som en handlingsplan mot människohandel och
              prostitution. Vi snackar inte, Johan Pehrson, vi handlar. 15 budgetar
              talar, det är mer än granarna i Norrland.
            </seg>
          </u>
          <note type="speaker" n="c8dbd8f5">
            Anf. 132 JOHAN PEHRSON (fp) replik:
          </note>
          <u who="Q6039678" xml:id="i-ea3e46a0ba286ab3-3" n="ebdf13cd">
            <seg n="a9ddda92">
              Fru talman! Jag vill understryka att det är ungefär 15 budgetar
              för mycket med tanke på hur svensk samhällsutveckling borde ha
              gått. Vi lever i en av de starkaste högkonjunkturerna. Då är det
              ofattbart att man inte kan göra en av de starkaste satsningarna
              på dem som är mest utsatta.
            </seg>
            <seg n="3e63608b">
              Jag lovar, Rolf Olsson, att jag inte skjutit någon björn, inte
              tuggat på något skinn, jag har inte gjort någonting. Jag vill
              bara lova dig att vi i Folkpartiet liberalerna står vid vår politik
              som vi går till val på. Den använder vi, den driver vi, och vi
              bedriver den i riksdagen oavsett om vi sitter i opposition eller
              om vi får förmånen att få väljarnas förtroende att sitta i regering.
              Rolf Olsson ska inte vara chockad: Folkpartiet står bakom sin
              politik.
            </seg>
            <seg n="154c1551">
              Jag kan dock notera att det finns människor i verkligheten utanför
              dessa glasrutor som är chockade över att Vänsterpartiet inte står
              vid sin politik. Detta borde bekymra en vänsterpartist när vi
              närmar oss val.
            </seg>
            <seg n="5dce2085">
              Vi ska minska utanförskapet. Vi tänker satsa på en skola som
              levererar kunskap och framtidstro till våra unga. Här ska det
              inte vara någon evig fritid. Vi tänker ställa krav, för att ställa
              krav är att bry sig, menar vi. Vi kommer tillbaka till det i andra
              debatter. Finns det någon som är så otroligt livrädd, som har
              en sådan beröringsångest för att koppla ihop handling och konsekvens
              och agera tidigt mot inte minst unga lagöverträdare, är det väl
              Rolf Olsson.
            </seg>
            <seg n="30977228">
              Jag ska inte trötta Rolf Olsson med tanke på att han inte har
              rätt till fler repliker, men jag kan avsluta med att säga att
              mycket handlar om hur vi klarar jobben. Vi kan inte ha ett samhälle
              där människor inte jobbar utan går på bidrag, är arbetslösa och
              sjukskrivna, förtidspensionerade och inte får någon rehabilitering.
              Vi pratar om solidaritet.
            </seg>
            <seg n="f895461e">
              Jag ser fram emot, Rolf Olsson, att höra dina besked på dessa
              frågor i en annan debatt.
            </seg>
          </u>
          <note type="speaker" n="7534781a">
            Anf. 133 LARS LILJA (s):
          </note>
          <u who="Q3847069" xml:id="i-3ce44bef05b3fc10-0" n="5d871f27">
            <seg n="7d1671f4">
              Fru talman! Jag ska bryta den här allmänpolitiska debatten och
              försöka koncentrera mig på några av de motioner som är inlämnade
              och behandlade i det här betänkandet.
            </seg>
            <seg n="65dd498c">
              Efter ett över 30 år långt engagemang inom svensk idrottsrörelse
              har jag under de senaste åren mer och mer intresserat mig för
              problemen runt dopning.
            </seg>
            <seg n="4dc4e05d">
              Dopning för ofta tankarna till elitidrott. Ju mer jag har lärt
              mig om denna fråga, desto klarare kan jag konstatera att problemen
              är långt större och allvarligare utanför idrotten.
            </seg>
            <seg n="6d87c362">
              Svensk idrott har under många år bedrivit ett framgångsrikt arbete
              mot dopning, framför allt i Sverige men även internationellt.
              Idrotten genomför över 4 000 oanmälda dopningstester på de aktiva
              varje år. Mycket få svenska idrottare har fällts för dopning de
              senaste åren, och knappast någon elitidrottare.
            </seg>
            <seg n="512b9daa">
              Tillhör man eliten får man räkna med dessa tester i samband med
              träning och tävling många gånger per år. De svenska idrottsutövare
              som tillhör den yppersta eliten måste ständigt informera RF:s,
              Riksidrottsförbundets, dopningskommission var de befinner sig
              i Sverige och i världen så att kontrollanterna ska kunna slå till
              när och var som helst. I Sverige finns en lag om förbud mot vissa
              dopningsmedel. Den lagen omfattar ett betydligt lägre antal preparat
              än idrottens så kallade röda lista, som innefattar över 200 preparat.
            </seg>
            <seg n="29d345fc">
              Fru talman! Dopning är, som jag tidigare sade, ett långt större
              problem utanför idrotten. De preparat som i första hand används
              är anabola androgena steroider, förkortat AAS. Dessa preparat
              används av personer som styrketränar för att få en snabb ökning
              av muskelmassan. Denna träning sker ofta i publika miljöer som
              gym, och då på både offentligt och privat ägda anläggningar. På
              ett antal orter i landet bedrivs samarbetsprojekt mellan gym och
              bland annat idrottsrörelsen för att motverka användandet av dopningsmedlen.
            </seg>
            <seg n="f9f095d5">
              Biverkningarna av AAS är allvarliga. Forskningsläget är inte
              helt klart, men mycket tyder på att de ger psykiska bieffekter
              som depression men framför allt okontrollerat humör och aggressivitet.
              Flera av de senaste årens uppmärksammade övervåldsbrott, där gärningsmannen
              varit besinningslös i sitt våldsutövande, har begåtts av personer
              som använt AAS. I många fall med våld mot kvinnor finns missbruk
              av AAS i bakgrunden. Flickvänner till AAS-missbrukare har vittnat
              om rädsla för pojkvännens humörsvängningar och våldsbenägenhet.
            </seg>
            <seg n="d38227ef">
              AAS används dessutom av våldsbenägna brottslingar inom olika
              maktgrupper som kriminella mc-gäng och nazistiska grupperingar.
              Även i fängelsemiljöer förekommer missbruk av dopningspreparat
              likväl som av narkotika.
            </seg>
            <seg n="c7196113">
              Tillgången till AAS är i likhet med narkotika stor. Under de
              senaste fem åren har tillgången på den illegala marknaden stadigt
              ökat. Medlen är lätta att få tag på genom Internet. I vissa länder
              kan man köpa AAS på apoteken utan recept. Förutom Internethandeln
              förekommer en omfattande smuggling. Handeln bedöms av polisen
              ha stora ekonomiska förtjänster, innebära ganska liten risk för
              upptäckt och ge ett förhållandevis lågt straff i händelse av lagföring.
              Smugglingen sker trots det ofta i samband med narkotikasmugglig.
              Enligt polisen anträffas narkotika vid vart tredje beslag av AAS.
            </seg>
            <seg n="203eabd5">
              Fru talman! Problemen och riskerna med missbruk av AAS är underskattade
              och är att jämföra med narkotikaproblematiken. Dopningsbrott bör
              jämställas med narkotikabrott. Minimistraffet för grovt dopningsbrott
              borde vara minst två års fängelse. Det gör att polisen kan bekämpa
              den typen av brottslighet på ett effektivare sätt genom till exempel
              så kallad teknikspaning. Det blir lättare att få tillstånd för
              husrannsakan, och möjligtvis leder det även till en högre prioritering
              av bekämpningen. Jag noterar i betänkandet att regeringen har
              för avsikt att initiera en översyn av lagstiftningen om bland
              annat narkotika och dopningsmedel där straffskalorna ska ses över.
              Jag hoppas givetvis, precis som socialutskottet anför, att denna
              översyn inleds så snart som möjligt. I takt med att ny kunskap
              tillförs om dopningsproblematiken utanför idrotten och den ökande
              klokskap som de ärade ledamöterna i justitieutskottet besitter
              är jag övertygad om att mina önskemål i denna fråga snart är tillgodosedda.
            </seg>
          </u>
          <note type="speaker" n="6c5e8829">
            Anf. 134 AGNE HANSSON (c):
          </note>
          <u who="Q4692974" xml:id="i-03f274a86ca7da65-3" n="d25bf011">
            <seg n="524052da">
              Fru talman! Jag har begärt ordet för att tala om otillbörlig
              påverkan. Det finns två motioner som utskottet har behandlat som
              handlar just om det och om att införa en särskild straffbestämmelse
              i brottsbalken, vilken skulle straffbelägga otillbörlig påverkan.
              Utskottets majoritet avstyrker motionsyrkandena. I reservation
              nr 8, undertecknad av Folkpartiet, Centerpartiet och Miljöpartiet,
              yrkas bifall till motionerna och till att en sådan särskild straffbestämmelse
              införs i brottsbalken eller att en ny utredning begärs. Jag tycker
              att riksdagen borde besluta så.
            </seg>
            <seg n="96e8f541">
              Det finns i dag en rad företeelser som pågår där religiösa sekter
              försöker värva medlemmar med i högsta grad tvivelaktiga metoder.
              Folk skuldbeläggs och kränks. Många, främst ungdomar, som råkar
              ut för detta har svårt att klara av det. Många kommer inte ur
              det. Det finns en rad exempel som visar att sådana här händelser
              många gånger slutar i tragedier.
            </seg>
            <seg n="088685a2">
              Det kan inte vara rimligt att vi har en lagstiftning som inte
              på något sätt skyddar individen från människor som är beredda
              att använda vilka metoder som helst för att kränka och förnedra
              människor i det här landet, och som kan leda till att människor
              till slut tar sina egna liv för att komma bort från denna påverkan
              från andra.
            </seg>
            <seg n="1c6f2f33">
              Jag är fullt medveten om att det är en svår gräns att dra mellan
              tryckfrihet och religionsfrihet å ena sidan och skyddet för den
              enskildes integritet å den andra. Men ingen ska ha rätt att med
              otillåten påverkan skada en annan människa. Då har den personliga
              integriteten trätts alldeles förnär.
            </seg>
            <seg n="2b3f10a2">
              Jag tycker att skyddet för den enskildes integritet har vägt
              alldeles för lätt i mycket av svensk lagstiftning på senare tid.
              Lagstiftningen till skydd för den enskildes integritet borde skärpas
              betydligt. Människor som blir kränkta av religiösa fanatiker eller
              extrema sekterister på ett otillbörligt sätt också anhöriga kan
              drabbas, ofta föräldrar till oskyldiga intet ont anande ungdomar
              känner förtvivlan över att detta får fortgå utan att det finns
              någon som bryr sig eller någon lagstiftning att tillgå för att
              komma åt dem som håller på med denna verksamhet och obehindrat
              kan fortsätta hur länge som helst, så att fler och fler råkar
              illa ut. Det borde samhället och vi som högsta lagstiftande församling
              inte tillåta.
            </seg>
            <seg n="e7536f32">
              Fru talman! Riksdagen har varit inne på att sätta stopp för detta,
              men regeringen har tvekat. Vid ett tidigare tillfälle då krav
              om skärpt lagstiftning framfördes stod riksdagen på de utsattas
              sida genom att begära en utredning och förslag från regeringen.
              En sådan utredning har genomförts. Utredaren föreslog att en lagbestämmelse
              skulle införas i brottsbalken som reglerar otillbörlig påverkan.
              Tyvärr fann regeringen inte att förslaget skulle föras vidare
              till riksdagen. Jag beklagar det. Att detta är ett problem tycker
              jag att den tidigare riksdagsbehandlingen har visat. Jag tycker
              regeringen borde göra ett nytt försök att lösa detta.
            </seg>
            <seg n="8c9c9e35">
              Det råder religionsfrihet i Sverige. Ingen vill begränsa den,
              inte jag heller. Den får dock inte ta sig vilka uttryck som helst.
              När folk skadas, blir kränkta och begår självmord för att komma
              bort från en religiös sekt har det gått för långt. Det kan inte
              vara liktydigt med religionsfrihet. Religionsfriheten kan inte
              få gå så långt att det blir tillåtet att kränka andra människors
              fri- och rättigheter i religionens namn. Man kan inte heller tillåtas
              bryta mot lagar som redan finns med hänvisning till att den religion
              man utövar påbjuder detta.
            </seg>
            <seg n="2d608b45">
              Om en människa blir manipulerad är den teknik som används för
              detta ointressant. Det väsentliga för rättssamhället måste vara
              att rättsligt skydda människor, individen som blir föremål för
              tvivelaktiga och otillbörliga metoder. Den integritetslagstiftning
              vi har måste inbegripa att inte bli hotad, förtalad, förolämpad,
              diskriminerad eller trakasserad. Det kan heller aldrig få vara
              tillåtet att genom tvång, hot eller utpressning, som dessa sektledare
              ägnar sig åt, tvinga andra att göra saker de inte vill.
            </seg>
            <seg n="f09dd094">
              När det gäller manipulation och otillbörlig påverkan tycker jag
              att rättsskydd saknas eller är mycket svagt reglerat. En lagskärpning
              skulle såväl gagna seriösa religionsutövare som stärka skyddet
              för den enskildes integritet. Jag tycker att regeringen bör ta
              sig en ny funderare på detta och pröva att införa en straffbestämmelse
              i brottsbalken som straffbelägger otillbörlig påverkan. I varje
              fall, fru talman, bör det utredas på nytt om den tidigare utredningen
              var bristfällig. I så fall bör man hitta en annan lösning för
              att komma till rätta med detta som så många uppfattar som ett
              verkligt problem.
            </seg>
            <seg n="897e78f8">
              Med detta, fru talman, ber jag att få yrka bifall till reservation
              nr 8.
            </seg>
          </u>
          <note type="speaker" n="04d1f47c">
            Anf. 135 LISELOTT HAGBERG (fp):
          </note>
          <u who="Q4951911" xml:id="i-10b50963c8a137fb-0" n="f007b06c" next="i-015d9dea9905e51a-0">
            <seg n="4c211802">
              Fru talman! Det känns angeläget att komma upp i talarstolen efter
              Agne Hansson i samma ämne. Jag har suttit här och laddat i två
              timmar nu.
            </seg>
            <seg n="47e924dd">
              I dag känns det som att det med det betänkande som debatteras
              har tänts en liten gnista hopp, en liten gnista hopp hos de människor
              som jag har mött och som jag har talat med vid flera olika tillfällen.
              Det är människor som har berättat om sina livsöden, om hur de
              har blivit utsatta för manipulering eller, som det också kallas,
              otillbörlig påverkan. Andra har berättat om anhöriga som genomgått
              personlighetsförändringar efter att ha blivit utsatta för manipulation.
              I några fall har det gått så långt att människor har tagit sina
              liv.
            </seg>
            <seg n="cc28a424">
              För dessa människors skull är det positivt att situationen tas
              på allvar, att någon lyssnar. Tre av sju partier i Sveriges riksdag
              Folkpartiet, Centerpartiet, Miljöpartiet har ställt sig bakom
              en reservation om att utreda möjligheten att införa en straffbestämmelse
              om otillbörlig påverkan i brottsbalken. Jag vill förresten passa
              på att yrka bifall till den, det vill säga till reservation 8.
            </seg>
            <seg n="05938ce4">
              Det hade förstås varit ännu bättre om stödet varit bredare. Var
              och en har i och för sig möjlighet att rösta på reservationen
              alldeles strax.
            </seg>
            <seg n="449f6a21">
              Det här handlar nämligen inte om människor som ställer sig på
              barrikaderna. Många känner skam över den situation de hamnat i.
              De tiger och lider i det tysta. En och annan träder fram i något
              tv- eller radioprogram och berättar om vad de varit med om. Många
              av oss förstår inte hur det är möjligt att manipulera en människa
              så till den grad att hon eller han kan påverkas att göra nästan
              vad som helst för sektens eller rörelsens skull.
            </seg>
            <seg n="715f0f75">
              Det är först när en händelse som den i Knutby inträffar som vi
              reagerar på allvar. Många av oss följde mediernas rapportering
              från rättegången med pastorn i Knutby om hur han skickade sms
              till en församlingsmedlem, vilket drev henne till både mordförsök
              och mord. Det pastorn ägnade sig åt kan väl inte betraktas som
              något annat än just otillbörlig påverkan. Vad man bör komma ihåg
              är att detta inte är en isolerad händelse. Manipulering förekommer
              dagligen i vårt land.
            </seg>
            <seg n="77d50a5e">
              Människor insjuknar på grund av att de har manipulerats av andra.
              I vissa fall sker detta i religionens namn under religionsfrihetens
              skydd. Enligt min uppfattning måste det finnas en gräns för vad
              som är tillåtet att göra i religionens namn. Det är inte rimligt
              att lagen är utformad så att den ger utrymme för den här typen
              av integritetskränkning.
            </seg>
            <seg n="aa1d5f12">
              Fru talman! Frågan om att införa en straffbestämmelse i brottsbalken
              om otillbörlig påverkan är inte ny, den har diskuterats tidigare.
              I utskottsbetänkandet nämns utredningen I god tro från 1998. Den
              innehåller, förutom förslaget om otillbörlig påverkan i brottsbalken,
              en rad andra förslag som skulle förbättra situationen för människor
              som utsatts för manipulation. Utredningen har dessvärre inte lett
              till några förslag från regeringen.
            </seg>
            <seg n="06ba9668">
              Efter åtta år känns det nu som att det tagits ett litet, litet
              steg framåt ett litet steg som på sikt måste leda till ett ökat
              skydd för människor som utsatts för andra människors manipulation.
            </seg>
            <seg n="baca8b44">
              Fru talman! Jag hann innan tiden var ute, så nu får vi votera
              om det här betänkandet också.
            </seg>
          </u>
          <note n="9822f3ef">
            Överläggningen var härmed avslutad.
          </note>
          <note n="ca407a02">
            Ajournering
          </note>
          <note n="af13537c">
            Kammaren beslutade kl. 15.59 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q4951911" xml:id="i-015d9dea9905e51a-0" n="f007b06c" prev="i-10b50963c8a137fb-0">
            <seg n="e69aaed1">
              Återupptagna förhandlingar
            </seg>
          </u>
          <note n="773950de">
            Förhandlingarna återupptogs kl. 16.00.
          </note>
          <note n="5deb25d2">
            11 § Beslut om ärenden som slutdebatterats den 31 mars
          </note>
          <note n="35266471">
            Punkt 2
          </note>
          <note n="2859c237">
            Punkt 5
          </note>
          <note n="e003d2a9">
            Punkt 6
          </note>
          <note n="2257ef00">
            Punkt 8
          </note>
          <note n="ef52967e">
            Övriga punkter
          </note>
          <note n="39e930f8">
            12 § Beslut om ärenden som slutdebatterats vid dagens sammanträde
          </note>
          <note n="3482d213">
            Punkt 1
          </note>
          <note n="35266471">
            Punkt 2
          </note>
          <note n="1835f012">
            Punkt 3
          </note>
          <note n="2859c237">
            Punkt 5
          </note>
          <note n="e003d2a9">
            Punkt 6
          </note>
          <note n="d682042e">
            Punkt 7
          </note>
          <note n="ef52967e">
            Övriga punkter
          </note>
          <note n="3482d213">
            Punkt 1
          </note>
          <note n="35266471">
            Punkt 2
          </note>
          <note n="89305084">
            Punkterna 36
          </note>
          <note n="3482d213">
            Punkt 1
          </note>
          <note n="1835f012">
            Punkt 3
          </note>
          <note n="e003d2a9">
            Punkt 6
          </note>
          <note n="ef52967e">
            Övriga punkter
          </note>
          <note n="3482d213">
            Punkt 1
          </note>
          <note n="adcf3472">
            Punkt 10
          </note>
          <note n="02ec7816">
            Punkt 13
          </note>
          <note n="1b257d76">
            Punkt 18
          </note>
          <note n="a14d0ff7">
            Punkt 35
          </note>
          <note n="032fb7a0">
            Punkt 37
          </note>
          <note n="2c8a7b98">
            Punkt 45
          </note>
          <note n="b2cdd80d">
            Punkt 49
          </note>
          <note n="ef52967e">
            Övriga punkter
          </note>
          <note n="46a77947">
            13 § Trafikbrott
          </note>
          <note n="02008242">
            Föredrogs
          </note>
          <note type="speaker" n="046bf36b">
            Anf. 136 JOHAN PEHRSON (fp):
          </note>
          <u who="Q6039678" xml:id="i-ea3e46a0ba286ab3-4" n="ebdf13cd">
            <seg n="6c797fde">
              Fru talman! Det är inte tal om annat än att drograttfylleriet
              på våra vägar är ett stort samhällsproblem. Det leder till enorma
              mänskliga kostnader och skördar dessutom väldigt många människoliv
              varje år. Denna utveckling måste stoppas. Åtgärderna är många.
              Har vi en utveckling i samhället där människor konsumerar alltmer
              alkohol är det inte konstigt att det leder till att många fler
              människor också kör bil med alkohol i blodet.
            </seg>
            <seg n="f325b141">
              Det är väldigt viktigt att vi arbetar med det förebyggande för
              att motverka rattfylleri- och drograttfylleribrotten. Den tidigare
              debatten här i kammaren alldeles nyss handlade bland annat om
              vilka orsaker som driver fram brottslighet. Det är klart att en
              människa som kör rattfull i bästa fall har bara ett kunskapsproblem
              som lätt kan påverkas eller har ett attitydproblem som går att
              förändra.
            </seg>
            <seg n="042e596e">
              Om man har ett reellt alkoholproblem så är det mycket svårare.
              Det krävs behandling. Därför är tillgången på missbrukarvårdsplatser
              helt central i detta perspektiv.
            </seg>
            <seg n="2fd26bf5">
              När det gäller påföljdsval tycker vi från Folkpartiet liberalerna
              att det är centralt att man har en tydlig markering att rattfylleri
              är ett mycket allvarlig brott. Vi ser gärna en viss skärpning
              i synen på detta, framför allt vid grovt rattfylleribrott, det
              vill säga när man har mer än 1,0 i blodet. Då har man druckit
              väldigt mycket, och det går att konstatera att man tyvärr är ganska
              likgiltig inför den fara som man försätter andra människor i när
              man ger sig ut på vägarna i bilen.
            </seg>
            <seg n="8581a383">
              Detta är en del, men jag tycker att den bild som framkommer i
              reservation nr 2 är ännu viktigare. Där pekar vi på vikten av
              att människor ådöms behandling. Det går inte nog att återupprepa
              att om man kör bil rattfull så har man ett kunskaps-, ett attityd-
              eller ett reellt alkoholproblem. Detta måste adresseras.
            </seg>
            <seg n="2cc9ab7e">
              Därför kan man fundera på om man ska låta det vara som det är
              i dag, relativt sett frivilligt trots allt. Men jag tycker inte
              att vi kan acceptera detta. Det måste framgå av domstolens dom
              att man är skyldig att underkasta sig någon form av påverkansprogram.
              Det kan till exempel vara bara att man tio gånger måste gå och
              lyssna på vilka skador som kan uppstå och hur alkohol går in och
              ut ur blodet för att man ska kunna lära sig detta. Om man kör
              rattfull så har man ju något problem åtminstone med kunskapen.
              Annars kör man inte rattfull. Det är ingen som vill göra det;
              det är jag helt övertygad om. Människor vill inte köra rattfulla,
              men det finns en orsak. Det tycker jag måste framgå.
            </seg>
            <seg n="b0e4bf56">
              I dag har vi projekt som pågår där man med socialtjänsten som
              huvudman, i regel, direkt vid en kontroll där det avslöjas att
              någon har kört rattfull får kontakt. Man får veta att man kan
              få delta i ett program. Det har visat sig vara ganska positivt.
              Det är ju så tydligt att man blir skärrad själv när man drabbas
              av detta. Jag påstår ju att ingen i regel aktivt vill köra rattfull.
              Därför är man mottaglig för att delta i dessa program.
            </seg>
            <seg n="4dd94d06">
              Detta borde inte vara konstigt. Det är en tydlig signal. Här
              pratar vi om en smartare påföljd och en humanistisk påföljd. Det
              handlar om behandling och påverkan, och det måste vara tydligt.
              I dag finns det en uppsjö av påföljder. Man kan till exempel få
              villkorlig dom och samhällstjänst. Det kan vara alla möjliga verksamheter,
              men det är ingen som slutar att köra rattfull om man inte adresserar
              kunskaps-, attityd- eller det reella alkoholproblemet.
            </seg>
            <seg n="39fe2778">
              En fråga som också har varit uppe när det gäller detta är frågan
              om eftersupning, som också delvis har hanterats av rattfylleriutredningen.
              Man har kommit fram till slutsatsen att detta inte är något stort
              problem. Man konstaterar att det kan vara 1020 fall per år där
              eftersupning leder till att en person faktiskt inte får någon
              påföljd. Man tror dessutom att det kan vara något fler fall eftersom
              det leder till att man lägger ned åtalet därför att det inte går
              att bevisa. När man pratar med poliser och åklagare som jobbar
              med de här fallen säger de tydligt att en hel del inte ens kommer
              så långt därför att det tar så enormt mycket kraft att möta den
              person som inte sällan systematiskt ägnar sig åt detta. Då kommer
              man tillbaka till de generella straffreglerna.
            </seg>
            <seg n="1ed580c3">
              De människor som kör rattfulla och drograttfulla gång på gång
              har väldiga problem. Jag tycker rejält synd om dem. Jag tycker
              att de är förtjänta av rejäl vård under lång tid. De behöver detta.
              Samhället skulle generellt må bättre av det, för de skulle därmed
              inte vara farliga på det sätt som de är nu. Eftersupning är ett
              reellt problem, och det tycker jag att vi måste adressera. Därför
              finns det en mycket bra reservation, reservation nr 5, som handlar
              om detta.
            </seg>
            <seg n="6ff4e4fd">
              Om man går vidare tycker jag att man ska se vad man kan göra
              med andra myndigheter. När jag är ute med trafikpoliser och kollar
              hur man jobbar med nykterhetsfrågor ser jag att man kan komma
              fram till att de personer som arbetar med trafikinspektion, det
              vill säga trafikinspektörerna, också borde få ha rätt och möjlighet
              att ta ett alkoholutandningsprov. De går ju ändå igenom till exempel
              tung trafik, bromsar och ljus och sådant för att stärka säkerheten
              på våra vägar. Det borde inte innebära någon direkt utarmning
              av de polisiära befogenheterna, utan jag tycker att det vore att
              använda statens resurser något mer effektivt.
            </seg>
            <seg n="b6158219">
              Samma sak gäller tullens tjänstemän. Vid våra gränser är det
              viktigt att tullen förutom att den uppfyller sin egen uppgift
              kan se till att den garanterar att människor som kommer, inte
              minst i tung trafik, till våra gränser för att transportera gods
              får mötas av en alkoholkontroll. Vi vet ju att detta är ett enormt
              problem. Det är ett problem som också ska mötas med andra åtgärder.
              Det är självklart att jag tycker att det är en fruktansvärd moral
              som finns på vissa av våra rederier och våra båtar som trafikerar
              Sveriges hamnar när man bjuder chaufförer på alkohol och så vidare
              på ett sätt som är helt oacceptabelt.
            </seg>
            <seg n="5b5d841c">
              Fru talman! Jag tycker också att det är värt att lyfta fram frågan
              om beslag av fordon. Vi har kommit en viss bit på vägen när det
              gäller polisens möjligheter att beslagta nycklar. Det spelar roll.
              Jag känner personligen till fall där människor kända rattfyllerister
              har påträffats med bilnycklar. De har lovat att de inte ska ut
              och åka bil. Senare på eftermiddagen har de kört ihjäl en annan
              människa.
            </seg>
            <seg n="17ffa452">
              Här pratar vi om en integritetsavvägning. Det gäller människors
              rätt att trots ett missbruk och trots återkommande brottslighet
              bära bilnyckel. Vi har nått fram dit. Jag tycker att man måste
              fundera på att det inte bara är en nyckel. Man måste fundera på
              om inte hela bilen under en tid faktiskt kan kontrolleras. Här
              handlar det om att skydda människoliv. En person som är väldigt
              påverkad av droger eller alkohol är livsfarlig på våra vägar.
              Detta är att ta tydlig ställning till vem det är som vi måste
              skydda. Jag menar att en tydlig lagstiftning på detta område också
              skyddar den person som riskerar att köra ihjäl en annan människa.
              Det är en vinnvinn-situation, som det kallas. Det finns ingen
              förlorare, bara vi vågar ta ställning. Det är en målkonflikt som
              är mycket enkel att lösa, tycker jag.
            </seg>
            <seg n="4a7ca8d7">
              Fru talman! Slutligen tycker jag att Centerpartiet har en rätt
              intressant reservation. Det gäller reservation nr 11 om hastighetsöverträdelser.
              Det har skett en viss skärpning med penningboten; vi håller i
              alla fall på att diskutera det. För de riktigt, riktigt grova
              hastighetsöverträdelserna, där människor är helt hänsynslösa det
              gäller inte dem som kör 125 på en 110-väg utan dem som blåser
              på i 160 på en 90-väg så tycker jag att det är värt att fundera
              på om det inte är riktigt att göra så som Centerpartiet föreslår,
              nämligen att i stället använda sig av dagsbot. Då skulle man markera
              allvaret. Jag lovar att det skulle få effekt på de absolut mest
              livsfarliga hastighetsöverträdelserna. Det är ju alkohol, hastighet
              och personlig säkerhet i bilen som avgör om vi ska nå någonstans
              när det gäller att få färre döda i trafiken. Folkpartiet tar detta
              till sig. Vi kommer att återkomma och diskutera med Centerpartiet.
              Vi kommer att diskutera i hela alliansen vad vi kan göra med detta.
              Jag tycker att det är en fråga som är väl värd att fundera på.
            </seg>
            <seg n="91d7482b">
              Fru talman! Jag ska inte hålla på mycket längre. Det vi pratar
              om är ett viktigt område. Det är målkonflikter som är tydliga,
              men för oss i Folkpartiet är det självklart att se till att våra
              vägar blir säkrare. Då måste man ha effektivare åtgärder och effektivare
              påföljder när det gäller rattfylleri. Det måste inte nödvändigtvis
              alltid vara längre straff bara för de grövsta brotten. Men vi
              måste se till att alla får en påföljd som innebär behandling.
              Annars är verksamheten ganska meningslös, skulle jag vilja påstå.
            </seg>
            <seg n="c3206935">
              Jag yrkar bifall, fru talman, endast till reservation nr 1 för
              tids vinnande. Men jag står självfallet bakom samtliga reservationer.
            </seg>
          </u>
          <note type="speaker" n="1340e4fa">
            Anf. 137 JEPPE JOHNSSON (m):
          </note>
          <u who="Q5889493" xml:id="i-b4e8e6077f728c56-0" n="b568616e" next="i-96a0aabe90c974fe-0">
            <seg n="e3d9c3eb">
              Fru talman! Det är någonstans i Sverige den 24 mars 2006. Jag
              citerar ur Sydöstran:
            </seg>
            <seg n="1180317c">
              Bilen körde sicksack på vägen och var nära att krocka med flera
              mötande fordon. Föraren avslutade färden efter att i hög hastighet
              försökt köra om en bilist på insidan. Han landade i en potatisåker
              och smet sedan från olycksplatsen.
            </seg>
            <seg n="eaafaa80">
              Den uppseendeväckande händelsen inträffade på den hårt trafikerade
              länsvägen mellan Sölve och Mjällby, i höjd med Sölvedal, vid tvåtiden
              i går eftermiddag. Vittnen på platsen berättade om vansinnesfärden
              som kunde slutat med en dödsolycka.
            </seg>
            <seg n="ddfedc7f">
              Han körde fram och tillbaka, på fel sida av vägen. Bilister fick
              väja för att undvika kollision. Han höll bland annat på att krocka
              med postbilen, berättar en kvinna.
            </seg>
            <seg n="e5a02f6f">
              Ett annat vittne uppger att mannen med gasen i botten försökt
              köra om honom på insidan.
            </seg>
            <seg n="7929a1b9">
              Jag fattade först inte vad som hände. Nu är jag bara förvånad
              över att han inte välte när han körde ned i diket. Han körde rakt
              på en stor sten, säger vittnet och skakar på huvudet.
            </seg>
            <seg n="2c7f3976">
              Kvinnan försökte förmå mannen att stanna kvar tills polisen kom.
              Men hon backade när han tog fram en skruvmejsel.
            </seg>
            <seg n="51755f43">
              Han verkade hotfull. Jag vågade inte ta någon diskussion med
              honom. Jag förstod att han var kraftigt drogad.
            </seg>
            <seg n="c0fba69b">
              Så mannen försvann från platsen och hämtade, enligt vittnen,
              en cykel i ett hus i närheten. Polisens hundpatrull har försökt
              spåra upp honom.
            </seg>
            <seg n="c7de2588">
              Ännu vid sextiden i går kväll var mannen på fri fot. Enligt länsvakthavande
              befäl är han känd av polisen. Han är i 3540-årsåldern och hemmahörande
              i Sölvesborg.
            </seg>
            <seg n="a590effe">
              Fru talman! Detta var ordagrant återgivet från Sydöstran den
              25 mars i år.
            </seg>
            <seg n="4e609af1">
              Enligt vår andra lokaltidning, BLT, den 22 mars säger trafikpolischefen
              i Blekinge, Rolf Andersson, följande: Varje dag kör 16 000 rattfulla
              bilister på Sveriges vägar. För att förstå omfattningen går det
              att jämföra med taxibilar, som det i grova drag finns lika många
              av.
            </seg>
          </u>
          <note n="9b463540">
            Fru talman! I detta betänkande behandlas ett stort antal motioner
            från den allmänna motionstiden 2004 och 2005 och också en motion
            väckt med anledning av proposition 2005/06:30. Och nu, fru talman,
            kommer majoritetens favorit i repris: Utskottet föreslår, i huvudsak
            med hänvisning till gällande regler och pågående arbete, att samtliga
            motionsyrkanden avslås.
          </note>
          <u who="Q5889493" xml:id="i-96a0aabe90c974fe-0" n="b568616e" prev="i-b4e8e6077f728c56-0">
            <seg n="6e7f16ec">
              Fru talman! Rattfylleriutredningen är visserligen klar, men det
              behöver ju inte betyda att förslag till förändringar och förbättringar
              kommer i närtid. Då det gäller den här typen av brottslighet,
              som dagligen utsätter oss vanliga Svensson för stora risker, ibland
              med dödlig utgång, har regeringen hitintills inte varit så snabb
              och haft en sådan brådska som när det gäller buggning och andra
              integritetskränkande åtgärder, för att ta upp en tråd från den
              förra debatten. Detta är i och för sig många gånger nödvändigt.
              Men man får inte glömma den brottslighet som drabbar vanligt folk.
              Det är sådana motioner som tas upp i denna så kallade motionsslakt,
              för att låna ett uttryck som man använder i det här huset.
            </seg>
            <seg n="3d7e1fa6">
              Vi moderater står bakom samtliga reservationer och särskilda
              yttranden där vi finns med men yrkar bifall endast till reservation
              nr 1.
            </seg>
            <seg n="a4eeac62">
              Fru talman! Vi moderater har i olika sammanhang föreslagit en
              påföljdsreform som bland annat innebär att hela straffskalan ska
              utnyttjas. Så är verkligen inte fallet i dag. I dag hamnar i stort
              sett alla påföljder strax ovanför minimistraffet, inte minst när
              det gäller de här brotten. I ganska många fall hamnar de till
              och med under minimistraffet. Det tar vi upp i vårt särskilda
              yttrande nr 2.
            </seg>
            <seg n="d659340d">
              Om domstolen skulle börja utnyttja hela straffskalan och utgick
              från mitten vid så kallade brott av normalgrad, skulle vi varken
              behöva höja eller sänka några straffskalor. Det finns några undantag,
              och några sådana undantag kan vara rattfylleri, drograttfylleri
              och grov olovlig körning, och det av alldeles speciella fall.
            </seg>
            <seg n="1fc5b993">
              Jag vet ännu inte hur det har gått i det fall som jag inledde
              mitt anförande med. Men jag kan tillåta mig att spekulera lite
              grann. Jag har dessutom några års erfarenhet som nämndeman innan
              jag kom in i riksdagen och har konfronterats med sådan här brottslighet
              lite grann i alla fall.
            </seg>
            <seg n="fa5ef847">
              Mycket talar för att mannen som körde bilen var påverkad av alkohol
              och förmodligen av andra droger, saknade körkort men trots detta
              vanemässigt körde den bilen och många andra. Och dessa bilar uppfyllde
              troligtvis inte kraven på trafiksäkerhet.
            </seg>
            <seg n="97d595b4">
              Jag tar tillfället i akt att citera en av dagens motioner som
              en partikollega, Ulf Sjösten, har skrivit. Han uttrycker lite
              grann vad som händer dagligen på våra vägar. Om det är 16 000
              som kör rattfulla, lika många som taxibilarna, är det inte helt
              ofarligt att möta en av dessa medtrafikanter.
            </seg>
            <seg n="3c2401ed">
              Motionen lyder som följer: Ute i trafiken är drogmissbrukarna
              mycket farliga och det inträffar ofta allvarliga olyckor som en
              följd av deras framfart.
            </seg>
            <seg n="8c527671">
              Enligt uppgift är det fråga om grovt kriminella, som inte är
              rädda för att bli rapporterade av polisen, som står för en stor
              del av denna brottslighet. Drograttfylleriet försvinner ofta bland
              andra brott som de åtalas för och ger i praktiken inte så stor
              effekt på straffet.
            </seg>
            <seg n="649b5444">
              Rättsvårdande myndigheter har länge efterlyst en tydlig markering
              från samhällets sida att drograttfylleri är farligt.
            </seg>
            <seg n="af3be904">
              Jag anser att man borde kunna döma till särskilt straff för drograttfylleri,
              där en höjning av straffskalan till ett års fängelse skulle innebära
              en möjlighet att begära dem som begår brotten vanemässigt häktade.
              Detta skulle i sin tur innebära att man kunde bryta kedjan av
              upprepade drograttfyllerier.
            </seg>
            <seg n="afc6c264">
              Dessutom skulle de här människorna i alla fall några dagar vara
              borta från trafiken, vilket kanske skulle skona en och annan medmänniska.
            </seg>
            <seg n="c61b5852">
              Fru talman! Vi anser att man måste ha möjlighet att döma särskilt
              för drograttfylleri och att man också ska kunna häkta i svåra
              fall för att få stopp på de här förarna. Detta uttrycker vi också
              i olika reservationer.
            </seg>
            <seg n="be755773">
              För dem som döms för rattfylleri ska kvalificerad vård ingå som
              en obligatorisk del av påföljden. Varför vågar eller vill majoriteten
              inte uttala detta? Varför gömmer ni er bakom en mening som den
              här: Utskottet ansåg att något hinder mot att bedriva en sådan
              typ av behandling inte torde föreligga och konstaterade att sådan
              verksamhet också förekom inom kriminalvården. Utskottet såg inga
              nackdelar med detta behandlingsinslag på frivillighetens grund.
            </seg>
            <seg n="da03d493">
              Jag tycker att det vore mycket bättre om ni vågade ta bladet
              från munnen och säga vad ni tycker. Vill ni att alla ska ha vård,
              så säg det i så fall! Vi är faktiskt valda till den här kammaren,
              i alla fall känner jag det så, för att framföra vad vi tycker
              är rätt och riktigt och inte gömma oss bakom några kryptiska formuleringar.
              Vill ni att folk ska ha vård, så säg det! Ni har ju suttit i tolv
              år, så se till att de får det då!
            </seg>
            <seg n="48619ced">
              Fru talman! Vi vill också kriminalisera så kallad eftersupning.
              Här får majoriteten stöd av utredningen som har sagt att de inte
              tycker att man ska kriminalisera det. Men vi är inte tveksamma.
              Det har man gjort framgångsrikt i Norge, och vi tycker att vi
              ska göra det i Sverige.
            </seg>
            <seg n="5fc7b595">
              Vidare tycker utskottsmajoriteten att det framstår som alltför
              långtgående att ge privatpersoner rätt att ta hand om berusade
              privatpersoners nycklar och på så sätt hindra att en berusad förare
              sätter sig i bilen och kör. Jag tycker att det i stället borde
              vara var mans och kvinnas plikt att hindra den som är på väg att
              sätta sig berusad bakom ratten och ge sig ut i trafiken.
            </seg>
            <seg n="188a111d">
              Fru talman! Detta tycker jag av två skäl. Det ena är att oskyldigas
              liv och hälsa kan skonas och räddas. Det andra är att man har
              möjlighet att hindra den som är på väg att begå ett allvarligt
              brott.
            </seg>
            <seg n="62356a9c">
              Ni socialdemokrater brukar ju med stor inlevelse och helt rätt
              gång efter annan tala om hur viktigt det är med brottsförebyggande
              arbete.
            </seg>
            <seg n="1d26411f">
              Fru talman! Det är dags att övergå från prat till handling.
            </seg>
          </u>
          <note type="speaker" n="a363a823">
            Anf. 138 OLLE SANDAHL (kd):
          </note>
          <u who="Q6091566" xml:id="i-237713f01add063a-0" n="bc40c873">
            <seg n="b17a9948">
              Fru talman! Betänkandet Trafikbrott avviker inte från det gängse
              mönstret i riksdagen: Avslag på samtliga motioner. Det har sagts
              förr här i kammaren i dag. Efter en sammanfattning på sex rader
              blir utskottsmajoritetens förutsedda slutsats att alla motionsförslag
              som vanligt bedöms vara kass, och alla bör de självfallet avslås.
            </seg>
            <seg n="9e9cc51f">
              I det fall det ändå skulle ligga något värde i någon detalj i
              något förslag säger man att regeringen redan har tänkt på det
              och givetvis har en utredning eller beredning som pågår som inte
              under någon omständighet bör eller kan föregripas eller förbigås.
              Så går det till, och så lägger vi ännu ett betänkande till handlingarna
              i överfulla arkiv.
            </seg>
            <seg n="c87c6383">
              Men tänk om det ändå inte vore helt fel att anta något av motionsförslagen.
              Trafikmiljön är inte problemfri och olycksfri. Det finns faktiskt
              behov av förändring. Vägverket har visat att minst var femte dödsolycka
              och varannan singelolycka med dödlig utgång är alkohol- eller
              drogrelaterad.
            </seg>
            <seg n="b10b83a6">
              Det finns alltså anledning att seriöst beakta varje seriöst förslag
              och det utan varje dags dröjsmål.
            </seg>
            <seg n="d99e6d5b">
              Fru talman! Jag väljer att nämna tre goda förslag som med sömngångarens
              skenbara säkerhet avvisas.
            </seg>
            <seg n="cfd2eafc">
              Nr 1: Likhet i bötessystemet. Vi föreslår helt enkelt att böter
              för trafikbrott ska drabba lika, oavsett förarens nationalitet.
              Man ska inte ha förhandsdispens från påföljd beroende på nationalitet,
              det vill säga fribrev för brott mot vilotider och fortkörning.
              Det snedvrider konkurrensen inom yrkestrafiken men ökar framför
              allt genom förutsedd straffeftergift för vissa förare skaderisken
              i trafiken. Riksdagen har vid tre tillfällen tillkännagivit för
              regeringen att åtgärda denna fråga. Ändå visar utskottet inkonsekvensen,
              nästan fräckheten, att föreslå avslag.
            </seg>
            <seg n="a6dfdd34">
              Nr 2: Eftersupning. Nuläget tillåter en olycksdrabbad förare
              att öka på promillen efter olyckan eller hävda att så skett. Det
              kan då bli omöjligt att bevisa att promillen fanns före olyckan.
              Förövaren undgår därmed straff, ett elegant sätt att helt lagligt
              undgå lagens inte så långa arm. Rattfylleriet tillåts passera
              utan åtgärd, och den skyldige går fri. Det enkla förslaget är
              att i likhet med Norge helt enkelt kriminalisera intag av alkohol
              eller narkotiskt preparat den närmaste tiden efter en trafikolycka.
              Men nej, det var inget bra förslag tydligen.
            </seg>
            <seg n="63e96e23">
              Nr 3: Utred rätt för enskilda att tillfälligt beslagta startnyckel
              för att förhindra förestående rattfylleri! Nyligen infördes rätten
              för polisman att tillfälligt beslagta fordonsnyckel eller fordon
              från den berusade som är i färd med att ge sig ut och köra för
              att förhindra trafikbrott och trafikolyckor. Vi menar att åkturen
              hindras och att brott och olycka förebyggs lika effektivt oavsett
              om nyckeln omhändertas av en polis eller av en annan person. Självklart
              måste samma regelverk som vid polismans ingripande gälla med skyldighet
              att snarast rapportera åtgärden till överordnad instans. Vi vill
              bara inledningsvis få möjligheten utredd i syfte att förebygga
              brott och olyckor. Men nej, nej och åter nej.
            </seg>
            <seg n="ab799bd5">
              Mer har föreslagits. Mer finns att säga. Det gäller vikten av
              snabb och kompetent hantering av trafiknykterhetsbrott, påverkansprogram
              och annat. Den intresserade, det vill säga den som inte ingår
              i majoritetsgrupperingen och just därför inte vill hitta något
              av värde, kan läsa våra motioner och vidare i betänkandet.
            </seg>
            <seg n="337d1ab2">
              Fru talman! Avslutningsvis vill jag understryka betydelsen av
              att polis och övriga rättsväsendet tar på största allvar att en
              allt större del av trafiknykterhetsbrotten orsakas av andra droger
              än alkohol. Inte minst visade utskottets utfrågning den 23 februari
              att det finns brister i kunskaper och utrustning när det gäller
              drogfylleri. Det finns här ett klart behov av att öka och fördjupa
              kunskaperna. Det finns anledning att understryka rättsväsendets
              och även Vägverkets ansvar för att initiera och stödja forskning
              inom området. Det finns samtidigt ett klart behov av att sätta
              i verket den kunskap som redan finns, efterhand också den nya
              kunskap som förhoppningsvis tillkommer genom polisens framsynta
              stöd till framtida forskningsinsatser.
            </seg>
            <seg n="7b1a7b46">
              Med detta, fru talman, vill jag säga att jag självklart liksom
              Kristdemokraterna i övrigt står bakom alla våra reservationer,
              men för tids vinnande yrkar jag bifall endast till reservation
              nr 3.
            </seg>
          </u>
          <note type="speaker" n="fd38d471">
            Anf. 139 JOHAN LINANDER (c):
          </note>
          <u who="Q5952656" xml:id="i-4133d62721121501-3" n="16daa02f">
            <seg n="e86313c0">
              Fru talman! Tidigare i dag och de senaste veckorna har vi haft
              betänkanden med sådant som vi har debatterat så många gånger förut,
              men det här är ändå lite nytt. Det är första gången vi debatterar
              trafikbrott på det här sättet. Lite förnyelse är inte fel.
            </seg>
            <seg n="6548f87c">
              Till det här betänkandet har Centerpartiet tio reservationer.
              Man skulle kunna sammanfatta allihop i orden hårdare tag mot rattfylleri
              och andra trafikbrott men också stöd och behandling till dem som
              behöver hjälp att lämna ett missbruk.
            </seg>
            <seg n="538cea16">
              Fru talman! Först vill jag yrka bifall till reservation 5 under
              punkt 8 om eftersupning, även om vi givetvis står bakom samtliga
              våra reservationer, som man brukar säga.
            </seg>
            <seg n="41405648">
              Jag tror att det är viktigt att man utgår från två utgångspunkter
              när man pratar om rattfylleri, dels att det är ett grovt brott
              som drabbar väldigt många människor med lidande och död, dels
              att de allra flesta som kör rattfulla faktiskt har ett missbruksproblem
              som de önskar bli av med. De här två utgångspunkterna måste på
              något sätt gå att förena. Polisen och tullen måste kunna använda
              effektiva åtgärder för att hindra rattfylleri, och de som blir
              tagna ska inte kunna skylla ifrån sig på eftersupning utan ska
              få ett fängelsestraff när det handlar om grovt fylleri. Under
              avtjäningen av straffet ska de få någon form av påverkansprogram
              och behandling för att kunna bli av med sitt missbruk.
            </seg>
            <seg n="6aefdc96">
              Just när det gäller eftersupning som samtliga i alliansen vill
              kriminalisera medan majoriteten som vanligt väljer att avvakta
              regeringens ställningstagande läste jag en artikel i den utmärkta
              tidningen Skånska Dagbladet för någon vecka sedan. Rubriken var
              Eftersupning, en lucka i lagen som används alltmer. Jag tänkte
              citera lite ur artikeln. Problemet med eftersupning har blivit
              allt större i takt med att polisens resurser minskat. Polisbristen
              gör att det ofta tar lång tid innan polisen kommer fram till olycksplatsen
              och då finns det också större möjligheter för den rattfulle att
              undkomma straff genom att hävda att han eller hon eftersupit.
            </seg>
            <seg n="f2f116f6">
              Tidningen hänvisade också till rattfylleriutredningen som ju
              har gjort en undersökning bland polismyndigheterna om eftersupning.
              De allra flesta polismyndigheterna svarade att mellan 1 och 5
              % av alla misstänkta rattfyllerister kommer undan eftersom de
              åberopar eftersupning. Samtidigt som rattfylleriutredningen kommer
              fram till att det är mellan 1 och 5 % av alla fall säger man att
              det är ett så litet problem att det inte behöver åtgärdas. Det
              tycker jag snarast är häpnadsväckande. Visst finns det avancerade
              metoder att fastställa när spriten intogs. Men hur många tror
              att en stressad polisman en sen fredagskväll väljer det tidsödande
              arbetet i stället för att tyvärr acceptera eftersupningsargumentet
              och låta personen i fråga gå?
            </seg>
            <seg n="efee84f5">
              Fru talman! Jag tänkte också säga något om det som Johan Pehrson
              var inne på tidigare och som kanske är ett av Centerpartiets minst
              populära förslag. Så det är tur att det är helt tomt på åhörarläktaren.
              Men det kommer kanske med i protokollet i alla fall. Det handlar
              om dagsböter i stället för penningböter.
            </seg>
            <seg n="82d31199">
              Det finns mängder av bilförare som varje dag kör för fort och
              mycket för fort, som beräknande kör för fort. Bötesbeloppet är
              fortfarande så lågt att det för väldigt många människor inte är
              speciellt kännbart om man blir tagen och får böter. Man kanske
              inte kör mer än 29 kilometer i timmen för fort. 30-gränsen där
              man blir av med körkortet är betydligt mer kännbar.
            </seg>
            <seg n="6a775a12">
              De fasta bötesbelopp som vi har i dag är 800 kr upp till 2 000
              kr vid riktigt grova hastighetsöverträdelser. Regeringen föreslår
              visserligen att öka på dem, men det är fortfarande lika för alla.
              Därmed blir det väldigt olika för olika personer. För en student
              som käkar nudlar för att få studiemedlen att räcka till är 2 000
              kr väldigt mycket pengar, men för en höginkomsttagare som en riksdagsledamot
              är inte 2 000 så väldigt kännbart. Det gör också att människor
              beräknar risken att åka fast till någon gång vart femte år och
              ständigt kör för fort.
            </seg>
            <seg n="ae373a66">
              Frågan är om det är så värst rättvist att det är lika belopp
              för alla. När det gäller många andra brott säger vi att dagsbotsystemet
              är mycket mer rättvist, eftersom det gör att straffet blir lika
              kännbart oavsett ekonomisk situation. Vare sig man är höginkomsttagare
              eller låginkomsttagare ska det kännas lika mycket.
            </seg>
            <seg n="3dc011f2">
              Systemet med dagsböter vid hastighetsöverträdelse fungerar i
              dag även i Finland. Där gäller det när någon har kört mer än 20
              kilometer i timmen för fort. Jag tror att det skulle fungera alldeles
              utmärkt även i Sverige. Det skulle göra att böterna kan bli oerhört
              höga om man är en riktig höginkomsttagare. Det blir lika kännbart
              som för en student som kanske får ett par hundra kronor i böter.
            </seg>
            <seg n="43dfaebf">
              En övergång till dagsböter skulle i princip omöjliggöra de försäkringar
              mot fortkörningsböter som en rad företag erbjuder på nätet. Mot
              en premie kan man försäkra sig så att företaget betalar fortkörningsböterna.
              Sedan är det bara att gasa på.
            </seg>
            <seg n="66f54e88">
              Det finns tydligen inte något lagligt sätt att stoppa de här
              försäkringsbolagen, eller vad man ska kalla dem. Ett bolag i Norrtälje
              var först. När jag letade på nätet i går hittade jag bolag i Norrköping,
              Malmö, Helsingfors och Göteborg. Det finns säkert fler.
            </seg>
            <seg n="f4ecfbf6">
              Det finns uppenbarligen en marknad för detta. Folk betalar in
              en årlig premie och sedan kan man gasa på och behöver aldrig vara
              rädd för att behöva betala böterna. Det finns oftast en gräns
              vid 30 kilometer i timmen för de här försäkringarna. Man kan ju
              hålla sig till 29 kilometer per timme över gränsen utan behöva
              riskera något alls.
            </seg>
            <seg n="7d725332">
              Fru talman! Jag vill slutligen säga något om rabatt på böter
              vid flera trafikbrott. Ett tv-program för några veckor sedan uppmärksammade
              rabattsystemet. Det gällde utländska lastbilschaufförer som vid
              flera brott samtidigt fick betala den högsta boten och fick rabatt
              med 50 % på resten. Det handlade om hamnarna hemma i Skåne. Det
              var inte sällsynt att stoppade lastbilar hade för tung last, för
              dåliga bromsar, för dåliga däck, man hade brutit mot vilotidsreglerna
              med mera. Det är inte acceptabelt att man får rabatt på bötesbelopp.
            </seg>
            <seg n="6b8d530b">
              När jag för väldigt många år sedan cyklade utan ljus fick jag
              böter både för att jag saknade framljus och bakljus. Det blev
              ingen rabatt på det. Självklart ska det inte vara rabatt när utländska
              lastbilschaufförer kör i Sverige och begår flera brott samtidigt.
            </seg>
            <seg n="544b1b45">
              Den här frågan finns tyvärr inte med i betänkandet eftersom det
              inte fanns någon direkt motion om detta. Centerpartiet har tagit
              upp frågan när det gäller bötesbelopp. Vi har motionerat i denna
              fråga. Frågan kommer upp senare i vår i utskottet och här i riksdagen.
            </seg>
          </u>
          <note type="speaker" n="dc3dec66">
            Anf. 140 CHRISTER ERLANDSSON (s):
          </note>
          <u who="Q5717777" xml:id="i-40ed38c58e398c32-0" n="3633504b">
            <seg n="16e9e98a">
              Fru talman! I dag behandlar vi justitieutskottets betänkande
              om trafikbrott. Det tar bland annat upp frågor om påföljder, trafikbrott
              och olika åtgärder för att förebygga trafikbrott.
            </seg>
            <seg n="8dd92c6c">
              I betänkandet redovisar vi ett antal stora arbeten som pågår
              inom flera områden för att öka trafiksäkerheten. Det rör både
              reaktion på brott, nya befogenheter för myndigheter och organisationsfrågor.
              Därför uttalar utskottet att vi inte ser något behov av att föregripa
              detta pågående arbete från regeringens sida. Vi yrkar därför avslag
              på samtliga lagda motioner. Däremot yrkar jag bifall till utskottets
              förslag i betänkandet.
            </seg>
            <seg n="93f0782c">
              Fru talman! Varje år dör hundratals människor i trafiken. Varje
              år skadas tusentals människor i vår trafik. 2005 omkom 440 personer
              i vägtrafiken. Det är en förbättring mot föregående år. Men siffror
              som dessa kan vi aldrig acceptera trots att de är så låga som
              dem vi hade under andra världskriget. Vi kan aldrig vara nöjda
              när människor dör i trafiken.
            </seg>
            <seg n="e920cea2">
              Av de fordonsförare som dog i trafikolyckorna var nästan var
              tredje alkoholpåverkad. I Vägverkets årliga attitydundersökning
              säger sig drygt 15 % av männen i åldern 2554 år ha kört bil någon
              gång under året efter att ha druckit alkohol. Det visar inte bara
              på stora kunskapsbrister om alkoholens påverkan vid bilkörning
              utan också om en stor omdömeslöshet. Man riskerar ju inte bara
              sitt eget utan även andras liv.
            </seg>
            <seg n="2d0fb03a">
              Den senaste tidens rapporter om rattfylleri bland yrkeschaufförer
              visar en särskilt skrämmande utveckling. Ett lastbilsekipage kan
              väga upp till 50 ton. Det ställer höga krav på yrkeschaufförerna.
              I alla sammanhang där man framför sådana ekipage alkoholpåverkad
              utgör de en dödsfälla för alla trafikanter som vistas på vägarna.
            </seg>
            <seg n="d60d4908">
              När vi ser hur mycket gods- och persontrafiken ökar och att vi
              knappast ser någon avmattning inser man rätt snabbt att den ökade
              trängseln på våra vägar ställer fortsatta krav på förbättrad säkerhet
              och trygghet för alla som vistas i trafiken.
            </seg>
            <seg n="3b754157">
              Den 23 februari hade justitieutskottet och trafikutskottet en
              mycket intressant utfrågning om rattfylleri. Vi fick i många intressanta
              inlägg se att det anmälda ratt- och drogfylleriet ökar kraftigt
              efter den nedgång vi haft tidigare.
            </seg>
            <seg n="ffacb68b">
              Det finns förklaringar som till exempel polisens sätt att arbeta
              och lagändringar. Men det finns även mycket som talar för att
              rattfylleriet ökat under de senaste åren. Till den ökade trafiken
              ska vi även lägga det faktum att vi svenskar dricker alltmer.
              I Sverige har vi den högsta konsumtionen av alkohol på 100 år.
              Alla dessa faktorer är naturligtvis oroande.
            </seg>
            <seg n="f7ea18a1">
              För mig är det självklart att alkohol och droger inte ska förekomma
              i trafiken. Där borde nolltolerans vara en självklarhet.
            </seg>
            <seg n="1d7f0edb">
              Fru talman! De insatser som kan göras för att få bort droger
              och alkohol från trafiken är många. Det kan handla om vårdinsatser
              men även förebyggande insatser och tidig attitydpåverkan. Det
              kan handla om ökade befogenheter för myndigheter att agera och
              markeringar i strafflagstiftningen. Det kan även handla om att
              införa ny teknik eller att organisera arbetet på ett effektivare
              sätt.
            </seg>
            <seg n="3259aa69">
              Personligen tror jag att insatserna måste göras på alla de områdena.
            </seg>
            <seg n="4ba1fe61">
              I december 2003 tillsattes Rattfylleriutredningen. Utredningen
              hade i uppdrag att se över flera av de områden som jag nyss har
              nämnt. Utredningen redovisade en delrapport i januari 2006. Den
              är ute på remiss fram till den 12 maj. Utredningen har även fått
              ett tilläggsdirektiv om att överväga att ge tjänstemännen vid
              tullen och Kustbevakningen samma befogenheter som polismännen
              att bland annat ta alkoholutandningsprov. Detta uppdrag kommer
              snart att redovisas.
            </seg>
            <seg n="7ca0cc04">
              Många motioner berör de här ämnena som snart kommer att redovisas
              för oss i riksdagen. Det innebär att vi snart kommer att få en
              helhetsbild och ett antal förslag att ta ställning till efter
              det att utredningarna har varit på remiss och regeringen har berett
              ärendena.
            </seg>
            <seg n="21615f6c">
              Det finns naturligtvis de som tycker att det går för långsamt.
              Som ni ser i betänkandetexten arbetar Regeringskansliet redan
              nu med ett förslag att införa en helt ny straffbestämmelse om
              grovt vållande till annans död vid fordonstrafik och vållande
              till kroppsskada eller sjukdom vid fordonstrafik. Det är bra.
            </seg>
            <seg n="dd5a6371">
              Det kommer att innebära att straffen skärps och att samhället
              visar allvar med att rattfylleri är oacceptabelt. I andra delar
              får vi ge oss till tåls ett litet tag.
            </seg>
            <seg n="0fd47add">
              Jag är dock säker på att flera förändringar kommer. Jag delar
              till exempel utredningens uppfattning att den så kallade Skellefteåmodellen
              bör utvecklas. Det finns också andra insatser vi kan göra.
            </seg>
            <seg n="e59b9047">
              Utan fordon går det inte att köra rattfull. Därför tycker jag
              att det är värt att även se på möjligheten att förverka fordon
              som använts vid allvarliga trafikbrott. Även denna fråga bereds
              ju nu i departementet.
            </seg>
            <seg n="7547db30">
              Däremot anser jag och utskottet inte att man ska ge utökade möjligheter
              för privatpersoner att tillfälligt ta hand om berusade personers
              fordonsnycklar. Det vore att ge privatpersoner alltför långtgående
              befogenhet. Dessutom kan envar i dag handla i nödrätt för att
              förhindra brott under vissa omständigheter. Så kan denna fråga
              lösas redan i dag.
            </seg>
            <seg n="8866f275">
              Ett ytterligare instrument som vi ska använda är alkolås. Vi
              har redan i dag sett att fordonstillverkare satsar på alkolås.
              Tekniken utvecklas hela tiden. Många myndigheter installerar alkolås
              i sina fordon. Jag skulle vilja se att alla offentliga verksamheter
              ställde krav på alkolås vid sina upphandlingar. Om alla nya bilar
              och tunga fordon hade väl fungerande alkolås skulle mycket vara
              vunnet. Därför är det viktigt att vi med kraft fortsätter att
              driva frågan om alkolås på tunga fordon inom EU.
            </seg>
            <seg n="00a563b8">
              Väl medveten om att jag inte tagit upp alla motioner tänker jag
              ändå sluta med att yrka avslag på samtliga motioner och reservationer
              och bifall till förslaget i utskottets betänkande.
            </seg>
          </u>
          <note type="speaker" n="fe1bede9">
            Anf. 141 JEPPE JOHNSSON (m) replik:
          </note>
          <u who="Q5889493" xml:id="i-06235a430ee054a4-0" n="b568616e">
            <seg n="e385f34e">
              Fru talman! Jag hörde att Christer Erlandsson sade att han tycker
              att det är för långtgående att ta nycklarna från en som är berusad
              och sätter sig i bilen. Då blir min korta fråga: Hur skulle Christer
              Erlandsson göra om hans granne kom raglande till bilen och sätter
              sig i den för att köra och Christer Erlandsson står bredvid?
            </seg>
          </u>
          <note type="speaker" n="ae69cd9d">
            Anf. 142 CHRISTER ERLANDSSON (s) replik:
          </note>
          <u who="Q5717777" xml:id="i-40ed38c58e398c32-1" n="3633504b">
            <seg n="c2562b9b">
              Fru talman! I det läget innebär det att jag kommer att utnyttja
              nödvärn. Men innan jag gör det kommer jag att prata med människan.
              Jag tror att man många gånger kan tala människor till rätta. Man
              kan också erbjuda alternativ, till exempel att man ska ta taxi
              från en fest eller liknande. Det kommer jag att förorda. Jag tror
              att man kan tala många människor till rätta.
            </seg>
            <seg n="cc31520b">
              Dock kan det vara vissa problem med människor som är mycket djupt
              drogade.
            </seg>
          </u>
          <note type="speaker" n="eeaca69b">
            Anf. 143 JEPPE JOHNSSON (m) replik:
          </note>
          <u who="Q5889493" xml:id="i-06235a430ee054a4-1" n="b568616e">
            <seg n="01e45167">
              Fru talman! Jag skulle göra precis som Christer Erlandsson. Men
              sedan sade Christer Erlandsson att det dock kan vara problem med
              dem som är mycket drogade. Och då är det ännu allvarligare om
              man inte kan tala denna person till rätta.
            </seg>
            <seg n="aa3e6622">
              Hur skulle Christer Erlandsson göra om han misslyckas med att
              tala denna person till rätta, eller om han misslyckas med att
              få vederbörande att ta en taxi? Det kommer ju kanske till ett
              avgörande.
            </seg>
          </u>
          <note type="speaker" n="a520c8d8">
            Anf. 144 CHRISTER ERLANDSSON (s) replik:
          </note>
          <u who="Q5717777" xml:id="i-40ed38c58e398c32-2" n="3633504b">
            <seg n="539f1fa7">
              Fru talman! I ett sådant läge, beroende på hur det kommer att
              utveckla sig, har jag i Sverige möjligheten till nödrätt om det
              krävs. Och den kommer jag i sådana fall att använda mig av.
            </seg>
            <seg n="1975b29f">
              Men det finns några andra saker att tänka på, Jeppe, nämligen
              på vilket sätt som vi jobbar förebyggande för att inte komma i
              dessa situationer. Då tänker jag på det som du själv sade i ditt
              anförande om att det är bra om man kan förebygga brott. Det tycker
              jag också att man bör göra. Jag tänker på tillgången på alkohol,
              där Moderaterna mycket klart säger att vi ska avskaffa Systembolaget
              och försäljningsmonopolet, tillåta alkoholförsäljning i vanliga
              butiker och avskaffa den restriktiva alkoholpolitiken som vi övriga
              partier i riksdagen hittills har varit överens om. Moderaterna
              för en ansvarslös alkoholpolitik, skulle jag vilja säga. Och det
              i sin tur skapar en hel del av de problem som vi har med förare
              med alkohol i kroppen.
            </seg>
            <seg n="8329d4d9">
              Därför är det bättre om Moderaterna försöker lyssna på de synpunkter
              som samtliga andra riksdagspartier har fört fram när det handlar
              om att ha en restriktiv alkoholpolitik. Beträffande tillgängligheten
              kan vi se hur det är i fråga om kontrollen i butiker där man säljer
              öl, i relation till Systembolaget, och på vilket sätt ungdomar,
              och även minderåriga, kommer åt öl.
            </seg>
          </u>
          <note type="speaker" n="74d8f350">
            Anf. 145 JOHAN LINANDER (c) replik:
          </note>
          <u who="Q5952656" xml:id="i-4133d62721121501-4" n="16daa02f">
            <seg n="2357c4cf">
              Fru talman! Vi ska kanske inte tjata mer om utredningar och så
              vidare. Det känns som om vi är klara med den frågan för i dag
              åtminstone.
            </seg>
            <seg n="88cfa0d0">
              Men jag tänkte ändå testa Christer Erlandsson när det gäller
              två frågor, dels om eftersupning, dels om rättvisan att ha fasta
              penningbelopp i fråga om böter.
            </seg>
            <seg n="8f3fb62b">
              Jag ska börja med frågan om eftersupningen. Rattfylleriutredningens
              kontroll hos polismyndigheterna visar att mellan 1 % och 5 % av
              de misstänkta rattfyllerifallen inte rapporteras eftersom eftersupning
              åberopas.
            </seg>
            <seg n="9a162a4a">
              Då är frågan om Christer Erlandsson och Socialdemokraterna tycker
              att detta är ett så litet problem att man inte behöver göra någonting
              åt det eller om det är ett så pass stort problem att man faktiskt
              behöver vidta några åtgärder, och då är frågan vilka. Vårt förslag
              är en lagstiftning som den som man har i Norge i fråga om eftersupning.
            </seg>
            <seg n="c6e0e3fb">
              Det andra som jag tänkte testa Christer Erlandsson på gäller
              böterna vid hastighetsöverträdelser. När det gäller de flesta
              andra brott anser vi från samhällets sida att det ska vara ett
              lika kännbart straff för alla vad gäller bötesbelopp, man får
              alltså en dagsbot, och beroende på inkomst får man mer eller mindre
              att betala in. Men när det gäller fortkörning kan de som är lite
              mer välbärgade helt enkelt ta risken och köra för fort eftersom
              det ändå blir så pass låga bötesbelopp att det inte stör. Och
              man vet att man inte åker fast dagligen. Med ett dagsbotssystem
              skulle bötesbeloppen kunna bli väldigt mycket högre för dem som
              är oerhört rika. Det tror jag också skulle få dessa människor
              att vara lite lättare på gasen och inte överskrida hastighetsbegränsningarna
              lika mycket åtminstone.
            </seg>
          </u>
          <note type="speaker" n="a2f18eac">
            Anf. 146 CHRISTER ERLANDSSON (s) replik:
          </note>
          <u who="Q5717777" xml:id="i-40ed38c58e398c32-3" n="3633504b">
            <seg n="94cd396b">
              Fru talman! Jag ska börja med frågan om eftersupningen som är
              allvarlig, precis som Johan säger. Däremot är det enligt de uppgifter
              som jag har 1 ½2 % av samtliga rattfylleriärenden som är av den
              kategorin. Det är väldigt allvarligt.
            </seg>
            <seg n="3cbccb12">
              Däremot är det positivt att den tekniska utvecklingen och hjälpmedlen
              för polis och åklagare har utvecklats, vilket gör att det i de
              flesta fall går att motbevisa sådana påståenden om eftersupning
              genom bland annat en kombination av urinprov och blodprov. Sedan
              har vi också det nya bevisinstrumentet, Evidenzer, som man påtalar
              från åklagarmyndigheterna och polismyndigheterna. Men det finns
              också med i denna rattfylleriutredning som regeringen handlägger.
              Och det kommer senare att komma ett förslag. Den 12 maj går remisstiden
              ut, och det är 75 olika remissinstanser som har fått möjlighet
              att komma med synpunkter.
            </seg>
            <seg n="a820c60e">
              När det gäller frågan om böter vid hastighetsöverträdelser kommer
              det i proposition 2005/06:122 att föreslås att böterna grovt förenklat
              ska fördubblas. Detta ska träda i kraft den 1 oktober 2006.
            </seg>
            <seg n="e5875f51">
              Utöver detta kommer man att ha en genomgripande analys av förhållandet
              mellan penningböter och dagsböter. Det blir föremål för överväganden
              inom ramen för det allmänna påföljdssystemet som regeringen tidigare
              skickat ut och som kommer.
            </seg>
          </u>
          <note type="speaker" n="d1839d98">
            Anf. 147 JOHAN LINANDER (c) replik:
          </note>
          <u who="Q5952656" xml:id="i-4133d62721121501-5" n="16daa02f">
            <seg n="ff5c75c3">
              Fru talman! Jag ska börja med frågan om eftersupning. Visst kan
              man säga att dessa möjligheter till urin- och blodprov finns.
              Men om vi återgår lite grann till verkligheten så vet en stressad
              polisman eller en bilist som kommer till en olycksplats att ledningscentralen
              vill att de snabbast möjligt ska köra till nästa ställe. Det finns
              ju inte så många poliser ute på helgkvällarna. Tror vi verkligen
              att de tar sig tid till detta? Det visar sig att de inte gör det
              eftersom de flesta polisdistrikt svarar att mellan 1 % och 5 %
              av alla misstänkta rattfyllerifall inte rapporteras över huvud
              taget. Man struntar alltså i det på plats. Man kan inte visa att
              det inte var eftersupning, och då struntar man i det därför att
              man har bråttom till nästa ställe. Det hade varit mycket lättare
              om man hade haft tydliga regler om att det är förbjudet att eftersupa
              och att man alltså har begått ett brott ändå.
            </seg>
            <seg n="b9cf8a47">
              Christer Erlandsson talade om en översyn. Jag antar att han menar
              riksåklagarens översyn av straffskalorna. Det är bra om man då
              också tittar på hastighetsöverträdelserna. Jag hade inte kunskap
              om att även det skulle finnas med i riksåklagarens uppdrag. Men
              om det gör det och om riksåklagaren tittar även på detta, så tycker
              jag att det är bra.
            </seg>
          </u>
          <note type="speaker" n="02663a5a">
            Anf. 148 CHRISTER ERLANDSSON (s) replik:
          </note>
          <u who="Q5717777" xml:id="i-40ed38c58e398c32-4" n="3633504b">
            <seg n="f143e553">
              Fru talman! När det gäller eftersupningen redogjorde jag för
              vad som gällde utifrån 1 ½2 % och likadant i fråga om vad polis
              och åklagare gett uttryck för. Det är enligt denna delrapport
              och utredning som vi har fått. Om det är relevant eller inte vet
              jag inte. Men utredningen pekar på detta. Då får vi också beakta
              de 75 remissinstanser som har på sig till den 12 maj att komma
              med synpunkter även på dessa delar.
            </seg>
            <seg n="e41d528a">
              Därefter kommer en beredning från regeringens sida. Sedan får
              vi se hur vi tar ställning här i riksdagen i den frågan, beroende
              på vad det är för underlag. Med det underlag vi har nu säger åklagare
              och polis att man klarar den delen, enligt utredningen.
            </seg>
          </u>
          <note type="speaker" n="8408db43">
            Anf. 149 JOHAN PEHRSON (fp) replik:
          </note>
          <u who="Q6039678" xml:id="i-ea3e46a0ba286ab3-5" n="ebdf13cd">
            <seg n="0b883185">
              Fru talman! Det gläder mig att Christer Erlandsson och Socialdemokraterna
              är mycket oroade över den alltmer ökande alkoholkonsumtionen i
              vårt samhälle. Jag ser ett stort problem i att människor bygger
              upp så stora lager med alkohol i sina hem. En annan nackdel är
              att väldigt många människor tjänar pengar på svartförsäljning.
              Detta leder på sikt, menar jag, till att Systembolaget i grunden
              hotas. Vi har ju i dag situationen att många människor skaffar
              sin alkohol på annat håll.
            </seg>
            <seg n="8da23e68">
              Jag vill påminna Christer Erlandsson om att det ändå är regeringen
              och Christer Erlandsson som har ett ansvar för att försöka göra
              något åt detta så att vi får situationen att människor i framtiden
              handlar sin alkohol på Systembolaget och vi inte har denna enormt
              omfattande import som jag menar är kraftigt pådrivande. Människor
              som bor i eget hus har ibland mer alkohol i källaren än de har
              olja i villatanken. Det är klart att det leder till en ökad konsumtion,
              vilket påverkar människor att oftare köra bil berusade, enligt
              min uppfattning.
            </seg>
          </u>
          <note type="speaker" n="46d61681">
            Anf. 150 CHRISTER ERLANDSSON (s) replik:
          </note>
          <u who="Q5717777" xml:id="i-40ed38c58e398c32-5" n="3633504b">
            <seg n="661738bf">
              Fru talman! Jag delar Johan Pehrsons syn här, att ökad alkoholtillgänglighet
              leder till ökad konsumtion, ökade alkoholskador, mer våld, familjetragedier
              och troligtvis även ett ökat antal rattfyllerier så enkelt är
              det.
            </seg>
            <seg n="00fee53f">
              Men, Johan, jag är väldigt orolig över ert samarbete med Moderaterna
              i de här frågorna. Samtliga vi andra riksdagspartier är ju helt
              överens om en restriktiv alkoholpolitik. Jag tycker att det är
              tråkigt att vi inte tillsammans kan lyckas övertyga Moderaterna
              så att vi har en samstämmighet i riksdagen. Tyvärr har vi inte
              det, men här är Johan och jag helt överens.
            </seg>
          </u>
          <note type="speaker" n="2e4bab40">
            Anf. 151 JOHAN PEHRSON (fp) replik:
          </note>
          <u who="Q6039678" xml:id="i-ea3e46a0ba286ab3-6" n="ebdf13cd">
            <seg n="10275fe2">
              Fru talman! Ja, du och jag är överens om vikten av att ha så
              höga skatter som möjligt. Såvitt jag förstår Socialdemokraterna
              är vi också överens om att det är ett stort problem att Sverige
              i dag har ett alkoholmonopol i upplösning människor handlar sin
              alkohol någon annanstans. Men det är konstigt att du i ditt anförande
              ägnar så mycket tid åt att angripa Moderaterna när det ändå är
              du som här och nu som företrädare för regeringspartiet har ett
              stort ansvar för att göra något åt detta så att vi kommer till
              rätta med det här. Jag ser en lösning i att sänka alkoholskatten
              i Sverige för att få människor att inte importera alkohol och
              fylla sina källare, källarförråd och garderober med så mycket
              alkohol som i dag sker. Det är ett ansvar som ligger på dig. Jag
              tycker att ni borde ha försökt sträcka ut en hand eller så. Vi
              har ju nu en situation där detta riskerar att förvärras.
            </seg>
            <seg n="02f227b5">
              Jag återkommer till frågan om rattfylleri. Jag är mycket glad
              över att ni där har antagit alliansens förslag när det gäller
              synen på att grovt rattfylleri ska få ett högre straffvärde. Det
              är ju en exakt kopia, och detta är mycket bra.
            </seg>
            <seg n="adef68cc">
              Kan man tänka sig att när det gäller utredningen och det arbete
              som nu pågår skicka med synen på att det beträffande den person
              som framför ett stort tjänstefordon låt säga en stor lastbil och
              som visar på 0,2 men i övrigt inte kommer upp till 1,0 automatiskt
              kan betraktas som grovt rattfylleri? Att sitta i en jättelång
              lastbil och köra alkoholpåverkad då är man ju i tjänst anser jag
              trots allt är mycket värre. Det borde bli en total gräns där.
              Vid 0,2 har man liksom väldiga problem. Då kör man inte tunga
              fordon i Sverige. Då krävs det i stället ännu större säkerhetsavstånd
              än som kan krävas av människor i allmänhet. Jag undrar om ni är
              beredda att titta närmare på detta.
            </seg>
            <seg n="8400b5b1">
              Jag tycker att det är värdefullt att vi tillsammans skärper kontrollen
              vid våra gränser med alkobommar och med tulltjänstemän som också
              kan jobba med alkoholkontroller. Där verkar ni vara villiga att
              ansluta er till en linje som jag tycker är bra.
            </seg>
          </u>
          <note type="speaker" n="ef064b04">
            Anf. 152 CHRISTER ERLANDSSON (s) replik:
          </note>
          <u who="Q5717777" xml:id="i-40ed38c58e398c32-6" n="3633504b">
            <seg n="ebad6357">
              Fru talman! I princip har vi redan skärpt det hela så som Johan
              Pehrson efterlyser. De tekniska hjälpmedlen gör att de toleranser
              som tidigare behövdes nu har krympts ned nästan till 0. På det
              sättet är de värden som presenteras egentligen mycket högre jämfört
              med tidigare. Det i sin tur gör att vi redan har sänkt toleransnivån.
            </seg>
          </u>
          <note n="9822f3ef">
            Överläggningen var härmed avslutad.
          </note>
          <note n="8de92a09">
            14 § Vissa konsumentfrågor
          </note>
          <note n="02008242">
            Föredrogs
          </note>
          <note type="speaker" n="61d06235">
            Anf. 153 MARIA HASSAN (s):
          </note>
          <u who="Q4988676" xml:id="i-3e21865d5a9c9966-0" n="bd919258">
            <seg n="10da3818">
              Fru talman! Jag ska presentera lagutskottets betänkande 20, ett
              motionsbetänkande. De frågor som vi i dag kommer att debattera
              berör oss varje dag och ibland flera gånger per dag. Alla är vi
              konsumenter. Konsumentpolitiken är viktig för välfärden.
            </seg>
          </u>
          <note n="f6fcc37d">
            I betänkandet finns det nio reservationer. Avslag yrkas på samtliga.
            Hillevi Larsson kommer att argumentera för utskottets ställningstagande.
          </note>
          <note type="speaker" n="b46967db">
            Anf. 154 MARTIN ANDREASSON (fp):
          </note>
          <u who="Q5556512" xml:id="i-69ecbb7c8caf9c41-0" n="7d0680e9">
            <seg n="c75a046a">
              Fru talman! I betänkandet berörs olika frågor på konsumentpolitikens
              område. Jag tror att den här debatten blir lite av en förövning
              inför den stora konsumentpolitiska debatt som riksdagen har senare
              i vår när vi behandlar den konsumentpolitiska propositionen. Av
              den anledningen kommer vi i Folkpartiet att fatta oss ganska kort
              i den här debatten.
            </seg>
            <seg n="809ffafa">
              Vi har en reservation som gäller vilseledande produktbeteckningar
              som berör problemet med renommésnyltning att mindre seriösa näringsidkare
              använder beteckningar som förknippas med väletablerade produkter
              eller väletablerade tjänster för att på ett vilseledande sätt
              marknadsföra produkter som i själva verket inte har samma egenskaper
              eller samma kvalitet.
            </seg>
            <seg n="9b69dc8a">
              Detta är ett stort problem. Vi anser att erfarenheterna talar
              för att problemet har blivit större. I dag täcks det här av marknadsföringslagens
              bestämmelser. Men med tanke på att erfarenheterna, tycker vi,
              talar för att det är svårt att i sak pröva dessa bestämmelser
              anser vi i reservation 5 att det behöver göras en översyn av marknadsföringslagens
              bestämmelser samtidigt som Sverige ska driva på också inom EU
              för att se till att skydda fler produktbeteckningar än som i dag
              skyddas.
            </seg>
            <seg n="ba6c91dc">
              Jag vill passa på att säga några ord om resegarantisystemet som
              behandlas under punkt 14. Resegarantisystemet är en fråga som
              riksdagen årligen har debatterat under en följd av år sedan det
              nuvarande resegarantisystemet infördes. Det är ett system som
              är viktigt ur konsumentsynpunkt men som i dag är konstruerat på
              ett sådant sätt att det missgynnar de små näringsidkarna inom
              resebranschen på ett sätt som försvårar nyetablering och som försvårar
              för små och medelstora företag.
            </seg>
            <seg n="3b5847bb">
              Till följd av tidigare tillkännagivanden från riksdagen är nu
              äntligen ett beredningsarbete på gång på Regeringskansliet. Vi
              ser med förväntan fram emot resultatet av den översynen. På grund
              av det har vi ingen reservation i år, men vi kommer att följa
              denna fråga mycket noga från Folkpartiets sida.
            </seg>
          </u>
          <note n="785d252d">
            Med de orden, fru talman, yrkar jag bifall till reservation 5
            om vilseledande produktbeteckningar.
          </note>
          <note type="speaker" n="d8fefe74">
            Anf. 155 INGEMAR VÄNERLÖV (kd):
          </note>
          <u who="Q6032157" xml:id="i-254b84b6de205c46-0" n="76b303ed">
            <seg n="b40b93c1">
              Fru talman! I det här betänkandet delar vi utskottsmajoritetens
              uppfattning i mångt och mycket. Av betänkandets nio reservationer
              står vi bakom två, en ihop med Folkpartiet, Centern och Vänstern
              om vilseledande produktbeteckningar. Den andra står vi ensamma
              bakom, och den handlar om könsdiskriminerande reklam. Den är oerhört
              angelägen, och därför tänker jag offra lite krut på den under
              några minuter här. Det är reservation 6, som jag inledningsvis
              yrkar bifall till.
            </seg>
            <seg n="395316d8">
              Ett samhälle som erkänner alla människors lika och okränkbara
              värde måste reagera när kvinnor systematiskt kränks och utnyttjas.
              Ett allvarligt problem i det sammanhanget utgör de sexklubbar
              som företrädesvis finns i våra storstäder. Den bild av kvinnor
              som sprids av klubbarna är starkt kränkande. Sexualbrottskommitténs
              betänkande från 2001 visar också tydligt att en omfattande kriminell
              verksamhet är kopplad till sexklubbarna. Brott mot sexköpslagen,
              koppleri, narkotikabrott, olaga hot, misshandel och utpressning
              följer i sexklubbarnas spår.
            </seg>
            <seg n="c1082c01">
              Sexklubbarnas verksamhet måste därför bekämpas, liksom de så
              kallade porrbilar som i flera år kört runt i Helsingfors med stora
              reklamskyltar med lättklädda kvinnor och gjort reklam för verksamheten.
            </seg>
            <seg n="c6505a09">
              Fru talman! Vi har en lag som förbjuder sexköp, men vi klarar
              inte av att få bukt med reklam som bjuder ut kvinnor till försäljning.
              Det kan inte accepteras. Alltfler medborgare reagerar på sexualiseringen
              av det offentliga rummet och på den objektifiering av kvinnan
              och hennes kropp det medfört.
            </seg>
            <seg n="96076563">
              I november 2004 beslutade fullmäktige i Helsingforss stad att
              göra ett tillägg i de allmänna lokala ordningsföreskrifterna för
              att kunna förbjuda de bilar som på ett mycket uppseendeväckande
              sätt gör reklam för sexklubbarna. Länsstyrelsen hävde dock beslutet
              med motiveringen att förbudet strider mot yttrandefriheten. Länsrätten
              fastställde i dom länsstyrelsens bedömning, och så gjorde även
              kammarrätten förra året.
            </seg>
            <seg n="4ec3e765">
              Länsstyrelsen i Helsingfors menar i en skrivelse till regeringen
              att eftersom det inte med ordningsföreskrifter eller på annat
              sätt gått att åtgärda de kringfarande porrbilarna med utmanande
              reklam för en verksamhet som kan utgöra täckmantel för kriminell
              verksamhet, kan det vara anledning att på nytt se över frågan.
              Det är nu mer än tio år sedan regeringen senast behandlade frågan,
              och länsstyrelsen anser att regeringen bör överväga behovet av
              en lag mot könsdiskriminerande reklam.
            </seg>
            <seg n="14a36507">
              Företrädare för regeringen har i en interpellationsdebatt sagt
              sig vilja avvakta resultatet av det arbete som regeringen påbörjat
              när det gäller sexualiseringen av det offentliga rummet, och man
              vill satsa på riktlinjer, självreglerande organ och påverkanskanaler
              utanför lagstiftningen.
            </seg>
            <seg n="c76f6290">
              Det kan väl i och för sig vara en lovvärd inställning. Problemet
              är dock att de som ligger bakom sexklubbarnas verksamhet inte
              är mottagliga för opinionsbildning eller för att medverka till
              självreglering.
            </seg>
            <seg n="3222eee7">
              Anmärkningarna till näringslivets etiska råd har mer än fördubblats
              det senaste året. Men det är knappast värt mödan för rådet att
              behandla dem eftersom sexklubbarna, i motsats till de flesta seriösa
              företag, inte bryr sig om rådets uttalanden.
            </seg>
            <seg n="e01fc249">
              I debatten om förnedrande reklam har yttrandefriheten överordnats
              andra värden, värden som är lika grundläggande för vår demokrati.
              I debatten förträngs dessutom att yttrandefriheten på goda grunder
              redan är inskränkt, till exempel när det gäller reklam om alkohol
              och tobak. Frågan är alltså inte om vi inskränker yttrandefriheten
              utan hur vi inskränker den.
            </seg>
            <seg n="613aa7a1">
              Fru talman! Vi kristdemokrater anser att det gått för långt när
              kvinnor systematiskt kränks och förnedras i reklam, och vi begär
              därför att regeringen ska tillsätta en utredning som har till
              uppgift att ta fram förslag på hur vi kan förbjuda reklam som
              kränker människovärdet på det sätt som till exempel porrbilarna
              gör.
            </seg>
            <seg n="27b6d02c">
              Utskottsmajoriteten hävdar att könsdiskriminerande reklam är
              helt oacceptabel men vill ändå inte agera eftersom man erfarit
              att Regeringskansliet bereder frågan i vilken omfattning sexualiseringen
              i reklamen har ökat. Vidare har utskottet erfarit att Regeringskansliet
              avser att på nytt ta ställning till behovet av en reglering. Det
              skulle vara intressant att veta vad Regeringskansliet bereder,
              hur länge beredningen har pågått och när man kan vänta sig att
              regeringen tar ställning till behovet av en reglering, ett behov
              som länge har varit högst påtagligt.
            </seg>
          </u>
          <note type="speaker" n="a579798c">
            Anf. 156 TASSO STAFILIDIS (v):
          </note>
          <u who="Q6186607" xml:id="i-672b5aa7f6aa554e-0" n="d64ca69a">
            <seg n="10f1645d">
              Fru talman! I det här betänkandet har Vänsterpartiet åtta av
              de nio reservationerna och ett särskilt yttrande.
            </seg>
            <seg n="e34c2c0b">
              Reservation 1 handlar om den osäkerhet som många människor känner
              inför förekomsten av genmodifierad mat. Här kräver vi i Vänsterpartiet
              informationsinsatser och märkning, en nationell strategi för konsumentupplysning
              om genmodifierad mat.
            </seg>
            <seg n="2f5ce2ef">
              I reservation 2 begär vi att det införs krav på miljöinformation
              för bildäck som innehåller cancerframkallande högaromatiska oljor,
              HA-oljor.
            </seg>
            <seg n="2483f44a">
              I reservation 3 vill vi att biltillverkarna ska åläggas att ge
              information om bilars bränsleförbrukning och att den nuvarande
              EU-körcykeln görs om så att den bättre motsvarar verkliga förhållanden.
            </seg>
            <seg n="9a0f7bb5">
              I reservation 4 kräver vi märkning av skinn och päls från djur.
            </seg>
            <seg n="a90b5488">
              I reservation 5 tar vi tillsammans med Folkpartiet, Kristdemokraterna
              och Centern upp frågan om vilseledande produktbeteckningar. Det
              har Martin Andreasson så fint berättat om i sitt anförande, så
              det går jag inte in på, men det är en viktig fråga.
            </seg>
            <seg n="16baddae">
              I reservation 9 begär vi att den konsumenträttsliga lagstiftningen
              samlas i en balk genom att vi inför en konsumentbalk.
            </seg>
            <seg n="72294e70">
              Fru talman! Så till reservation 8 om märkning av manipulerade
              fotografier. Eftersom vi har så många reservationer har jag valt
              att bara gå in på frågorna i reservationerna 8 och 7.
            </seg>
            <seg n="da9ab0a7">
              Jag tycker att det är mycket märkligt att utskottet i det här
              betänkandet avstyrker en motion om märkning av manipulerade fotografier
              med motiveringen att förslaget väcker en rad frågor av såväl rättslig
              som praktisk natur. Det är precis, fru talman, vad utskottet säger
              på s. 14 i betänkandet.
            </seg>
            <seg n="52d5be03">
              Utskottsmajoriteten menar att det kan ifrågasättas om förslaget
              är förenligt med upphovsrättslagstiftningen. Det är märkligt att
              lagutskottet kan uttala sig med en sådan säkerhet innan förslaget
              över huvud taget blivit utrett. Lagutskottet frångår sina tidigare
              principer just i den här enskilda frågan. Om en utredning skulle
              komma fram till att en sådan här märkning är helt omöjlig att
              genomföra, skulle jag naturligtvis inte säga något om det. Men
              så länge vi inte har undersökt frågan tycker jag att det är oerhört
              märkligt att lagutskottet gör de här uttalandena.
            </seg>
            <seg n="024fadf7">
              Jag skulle vilja fråga er vad grunden är till detta och vad ni
              har på fötterna i den motiveringen. Nu vill ni inte ens se över
              frågan. Varför är ni i majoriteten av utskottet motståndare till
              en sådan här utredning? Är det inte viktigt att visa vilka fotografier
              som är så manipulerade att inte ens fotomodellerna själva kan
              leva upp till bilderna?
            </seg>
            <seg n="60ba3e76">
              Jag hoppas att ni i utskottsmajoriteten inser att det finns enorma
              problem speciellt bland ungdomar och barn med den kroppsfixering
              som råder. De här bilderna, som ni i utskottsmajoriteten inte
              vill märka, bidrar faktiskt till att tjejer och killar får anorexi
              och bulimi. Ser ni inte det?
            </seg>
            <seg n="da011c61">
              Eller har ni något bättre förslag på hur vi ska ta itu med problemet?
              I så fall vore jag tacksam om ni kunde berätta för mig hur ni
              har tänkt. Jag kan i alla fall se ett värde i att konsumenterna
              får veta om en reklambild är manipulerad eller ej. Det är inte
              okej att lura människor på det här sättet, speciellt inte när
              barn och ungdomar riskerar att bli sjuka av de här osunda normativa
              idealen.
            </seg>
            <seg n="cfbb75e0">
              Osunda ideal, fru talman, för mig över till en annan av mina
              reservationer, och det är reservation nr 7, nämligen om ett förbud
              mot könsdiskriminerande reklam. Utskottet har avslagit Vänsterpartiets
              motion som handlar om att utreda om ett förbud är möjligt, bland
              annat med tanke på tryckfriheten, med motiveringen att frågan
              om sexualiseringen i reklamen har ökat bereds inom Regeringskansliet.
              Sedan ska man tydligen ta ställning till om det behövs en reglering
              eller inte.
            </seg>
            <seg n="9cb04a91">
              Fru talman! För mig och för oss i Vänsterpartiet är det här inte
              en fråga om moral. Vi vill inte moralisera över nakna och lättklädda
              kroppar, och det vet ni, i alla fall ni som känner mig. Det är
              inte nakenheten i sig som är problematisk utan det som den används
              till.
            </seg>
            <seg n="84007995">
              Vi lever i ett av världens mest jämställda länder, men detta
              land är fortfarande ett patriarkat. I vårt land har män fortfarande
              mer makt än kvinnor. Det är bara att konstatera. Män misshandlar
              och våldtar fortfarande kvinnor.
            </seg>
            <seg n="22b07d7b">
              Att acceptera könsdiskriminerande reklam är tyvärr som att i
              förlängningen acceptera detta ojämställda samhälle som vi lever
              i. Det är ett problem när kvinnokroppar, för fortfarande är det
              speciellt kvinnor som framställs på det här sättet, hanteras som
              varor som kan köpas och säljas. Vad ger det för signaler? Jag
              tänker igen på barn och ungdomar som i ännu mindre grad än vi
              vuxna kan värja sig mot reklamens suggestiva inverkan.
            </seg>
            <seg n="187b390f">
              För mig är det här så enkelt. Det handlar om vad vi vill ha för
              sorts samhälle. Det handlar inte om att vi vill begränsa människors
              rätt att uttrycka sina åsikter, för det kan man göra utan att
              framställa kvinnor som produkter som är till för att konsumeras.
            </seg>
            <seg n="07823e5d">
              Och visst är det, fru talman, viktigt med branschens självsanering.
              Men som den ser ut i dag tycker vi i Vänsterpartiet att den inte
              har tillräcklig udd, att den är tandlös. Därför tycker vi att
              det vore bra med en sådan här lagstiftning.
            </seg>
            <seg n="4a2cb060">
              Fru talman! Jag vill avsluta med att yrka bifall till reservation
              nr 7 om könsdiskriminerande reklam och även till reservation nr
              8, just på grund av att utskottet har hanterat frågan så oerhört
              märkligt, som handlar om märkning av manipulerade fotografier.
              Men jag står så klart bakom alla de andra reservationer i betänkandet
              som Vänsterpartiet står för.
            </seg>
          </u>
          <note type="speaker" n="8ebe8f45">
            Anf. 157 ANNIKA QARLSSON (c):
          </note>
          <u who="Q4769498" xml:id="i-524b8d52e2b8ac86-0" n="c61e7b71">
            <seg n="64482937">
              Fru talman! Jag ska börja med att fylla på Tassos anförande med
              att jag är omanipulerad och äkta vara, så ni kan titta på mig
              om ni väldigt gärna vill.
            </seg>
            <seg n="6694c8b0">
              Vissa konsumentfrågor heter det här betänkandet och tar upp en
              mängd olika ströfrågor som var och en är viktiga på sitt håll.
              Jag tänkte använda lite grann av min talartid om det här betänkandet
              utifrån den erfarenhet som jag har från affärsgolvet på Ica i
              Sollebrunn. Jag är nämligen av den bestämda uppfattningen att
              det här med information till konsumenter är oerhört viktigt för
              att ge kunskap. Och det är kunskap som ger makt.
            </seg>
            <seg n="2669320c">
              Min bakgrund, det som jag är tjänstledig från när jag tjänstgör
              här i riksdagen, är mitt arbete som styckare, kallskänka i Icabutiken
              i Sollebrunn. Jag har även suttit i kassan, haft hand om grönsakerna,
              mejerierna och allt som ni vet kan behöva göras, tomglasautomater
              och så vidare.
            </seg>
            <seg n="d7957ccb">
              Det jag har mött under alla mina år på Ica är enormt många kunder
              och konsumenter som har ställt frågor och krav och velat ha än
              det ena, än det andra. Jag har som yrkesprofessionell, antingen
              jag har varit styckare eller kallskänka, försökt att ta reda på
              svaren på de frågor man har ställt.
            </seg>
            <seg n="34049735">
              Det jag har sett är att det finns enormt stora brister på märkningsområdet.
              Jag har en motion som är lämnad till riksdagen men som inte har
              kommit med i det här betänkandet, utan den ligger nog och skvalpar
              i något annat betänkande. Den handlar just om innehållsförteckning,
              ursprungsmärkning och även miljömärkning, så att kunder ska ha
              betydligt enklare att göra kloka val.
            </seg>
            <seg n="0c01a9dc">
              Det som finns i dag när det gäller livsmedel är enormt stora
              krav på vilken prismärkning som ska finnas. Det ska finnas ordinarie
              priser, extrapriser, kilopriser och jämförpriser. Det ska vara
              väl märkt på alla de här fronterna. Men när det gäller kvalitet
              finns det ingen märkning mot kund. Det finns heller inte speciellt
              mycket i innehållsförteckningarna som man som konsument klarar
              av att förstå vad det faktiskt handlar om. Då kan man fundera
              på om det inte skulle vara betydligt bättre att ge även den informationen,
              inte för att jag ska bestämma vad kunden ska köpa, utan för att
              kunden ska ha en möjlighet att använda sin kunskap och använda
              den som ett maktmedel i butiken.
            </seg>
            <seg n="ab55cf35">
              Det jag säger i motionen som inte ligger med här handlar om de
              här sakerna: innehållsförteckning, ursprungsmärkning och även
              miljödeklarationer på olika varor. Jag säger inte att det ska
              lagstiftas fram. Hade jag varit konsumentminister hade jag sett
              till att bjuda in de stora branschorganisationerna som sysslar
              med livsmedels- och råvaruproduktion. Jag skulle också se till
              att bjuda in Ica, Coop, Hemköp och alla andra stora organisationer
              som är de som möter kunden för att gemensamt hitta former för
              märkning.
            </seg>
            <seg n="3da95457">
              Sveriges Konsumentråd jobbar med de här frågorna och är det närmaste
              en konsumentorganisation som vi har här i Sverige. Jämfört med
              övriga Europa har vi en väldigt svag konsumentrörelse. Jag hoppas
              att Konsumentrådet ska lyckas bli ännu starkare och vassare på
              det här området, för det behöver vi. Där har man tagit fram förslag
              till märkning, så det finns flera som jobbar på det här området.
            </seg>
            <seg n="45b56cac">
              Jag ska också ta upp lite grann kring reklam och sexualiseringen
              av det offentliga rummet. Vi har hört Kristdemokraterna och Vänsterpartiet,
              som nästan är överens i den här frågan, vilket känns bra. De brukar
              inte vara överens när vi debatterar i lagutskottet, i alla fall
              inte när jag är med, så det känns lite bra. Trots det tänker jag
              inte riktigt gå med på lagstiftningen. Vi har arbetat fram ett
              annat förslag som vi tycker skulle vara bättre.
            </seg>
            <seg n="950796b0">
              Som förbundsordförande i Centerkvinnorna har jag agerat mycket
              i de här frågorna. Vi har även använt oss av det instrument som
              finns för att anmäla.
            </seg>
            <seg n="a1ad330d">
              Om jag nu inte haft den stora talarstolen i vägen hade jag kunnat
              visa en av de reklambilder som vi anmälde. Jag ska i stället försöka
              göra det i ord, även om det hade varit mer spännande utan talarstol
              bara så ni vet det.
            </seg>
            <seg n="510a2344">
              Det man ser på bilden är en bar mage nu blev ni glada att ni
              slapp se den, eller hur? Tröjan är uppdragen så långt det går
              utan att man ser mer än rundningen på brösten, för självklart
              är det en flick- eller kvinnokropp, och byxorna är neddragna så
              långt det går utan att könshåren syns. Då kan man fundera: Vad
              är det reklam för får jag höra några kvalificerade gissningar?
              Navelsmycke kanske? Samarin? Brunkräm eller solskyddskräm? Det
              finns många olika saker som på något sätt skulle kunna ha en viss
              koppling till bilden, men det finns ingen naturlig koppling. I
              stället var det mobiltelefoner som skulle säljas med just den
              bilden.
            </seg>
            <seg n="092f4d8f">
              Vi anmälde bilden till det som i dag finns att anmäla till, nämligen
              Näringslivets Etiska Råd, som jag skulle vilja beteckna som en
              uddlös organisation som inte fyller sin funktion tyvärr. Självklart
              fick vi inget gehör. Tyvärr händer i de allra flesta fall ingenting
              med de anmälningar som görs dit. Vi föreslår ändå den linjen eftersom
              jag tror att den tanken och den idén skulle kunna ha sin funktion.
            </seg>
            <seg n="9baef302">
              Vi vill därför inrätta ett etiskt råd med representanter för
              medierna både ägare och journalister samt för näringslivet, men
              framför allt skulle en majoritet av rådet bestå av konsumenter.
              Jag tror att lagstiftning är väldigt svårt. Det finns oerhört
              många gränsdragningsproblem som man aldrig helt och hållet kan
              klara av att lösa.
            </seg>
            <seg n="895645ac">
              I stället tror jag att det handlar om att bygga upp en konsumentmakt,
              dels via ett etiskt råd, dels genom en stark konsumentorganisation.
              Jag tror på möjligheten att använda information som ger kunskap
              som i slutändan ger makt. Det är den viktigaste delen i allt som
              rör konsumentfrågor.
            </seg>
          </u>
          <note type="speaker" n="53d2f125">
            Anf. 158 HILLEVI LARSSON (s):
          </note>
          <u who="Q3375042" xml:id="i-c9e34daadd788bde-0" n="6cc457e9">
            <seg n="4d0eba18">
              Fru talman! Jag tänkte börja med de frågor som hittills i debatten
              varit mest brännande. Den första gäller märkning av manipulerade
              fotografier. Vi delar helt inställningen att utseendefixeringen
              är ett jätteproblem. Den psykiska ohälsan bland ungdomar växer,
              och det hänger tyvärr samman med utseendefixeringen.
            </seg>
            <seg n="ecfb218c">
              Vi vill emellertid vidga problemet. Det handlar nämligen inte
              bara om manipuleringen av bilden, där man skapar rosor på kinden,
              en lite mer solbränd hud, drar in midjan lite grann eller vad
              det nu kan vara, utan redan i valet av modell sker ett urval.
              Åldersgruppen är mycket begränsad och många är väldigt smala.
              Därmed är också mångfalden, som egentligen vore att eftersträva,
              väldigt liten. Dessutom är det hela ofta sexualiserat genom att
              kvinnor främst framställs som sexobjekt för männen. Redan där
              har man försökt påverka ungdomars uppfattning, och manipuleringen
              av bilden är egentligen bara kronan på verket. Den är bara det
              sista lilla steget.
            </seg>
            <seg n="a29eb82e">
              Vi tror att skolan har en stor roll att spela genom att faktiskt
              diskutera sexualiseringen, utseendefixeringen och de osunda idealen,
              där modellerna ofta är hårdbantade, plastikopererade och till
              råga på allt manipulerade. Bilden är alltså manipulerad genom
              att man ändrat kroppsform eller något annat. Därför ser vi detta
              som ett mycket större problem.
            </seg>
            <seg n="e7d89f96">
              Nästan alla bilder är i dag manipulerade på ett eller annat sätt.
              Till och med valaffischer är ofta lite manipulerade. Likaså manipuleras
              människors privata bilder; tänderna görs lite vitare och andra
              småsaker justeras. Även i andra avseenden är bilderna ofta manipulerade,
              till exempel genom att man lagt på en annan bakgrund. Och då är
              frågan: Var ska man dra gränsen för manipulering? Vad ska räknas
              som en alltför stor förändring mellan hur det såg ut från början
              och hur det ser ut efteråt? Vi är rädda för att frågan kommer
              att bli urvattnad eftersom nästan alla bilder i så fall får märkningssymbolen.
              Och när symbolen finns överallt ser man den inte längre till slut.
            </seg>
            <seg n="0e021778">
              Då är det betydligt mer intressant att se hur bilderna är manipulerade,
              vilket ju är kärnan i det hela. Regeringen har bland annat tagit
              initiativ till projektet Flicka, som vänder sig till unga tjejer
              för att stärka deras självförtroende. Man har där gjort före-och-efter-bilder
              genom att man tagit en bild på en helt vanlig tonårstjej och sedan
              på nästa bild visat allt som kan göras med bilden genom att förändra
              den så att man i vissa fall nästan inte känner igen människan.
              På så sätt kan man visa för ungdomarna att inte ens modellerna
              lever upp till de osunda, sjuka idealen, som ju inte har någonting
              med naturlighet att göra.
            </seg>
            <seg n="52fa2d17">
              Jag tror att det behövs mycket mer sådant, alltså att man går
              på djupet med dessa frågor, i stället för den lilla märkningen.
              Den kan de facto innebära förändringar i upphovsrättslagen eftersom
              man påtvingar detta, vilket kan medföra svåra gränsdragningsproblem.
              Det viktigaste argumentet i sammanhanget är dock att märkningen
              bli uddlös när nästan alla bilder är manipulerade och det inte
              framgår av märkningen hur bilden är manipulerad. Det är just det
              som är problemet.
            </seg>
            <seg n="0dfa3ed9">
              När det gäller den andra frågan, den om könsdiskriminerande reklam,
              kan man se ett tydligt samband mellan dessa två frågor. Det är
              framför allt kvinnor som är manipulerade, även om det naturligtvis
              också finns manliga modeller. Främst är det dock kvinnliga modeller
              som manipuleras just för att passa in i en stereotyp form. Ofta
              är bilderna dessutom sexualiserade.
            </seg>
            <seg n="af02db1d">
              Tidigare ställningstagande har gått ut på att om lagstiftning
              är det enda alternativet för att komma till rätta med den könsdiskriminerande
              reklamen, ja då är vi beredda att ta det steget. Men det är sista
              utvägen. I första hand försöker vi hitta andra lösningar. Orsaken
              till det är att det kan komma att handla om en inskränkning av
              yttrandefriheten, vilket kan få andra konsekvenser som man då
              måste överväga. Lagstiftning är alltså inte på något sätt uteslutet.
              Tvärtom finns den möjligheten kvar, och vi har sagt att om omfattningen
              av den könsdiskriminerande reklamen blir väldigt stor kan det
              bli aktuellt. I så fall får regeringen återkomma.
            </seg>
            <seg n="8ca59200">
              Regeringen har nu satt i gång ett arbete som handlar om sexualiseringen
              i reklamen, just för att problemet blivit så pass stort och det
              inte verkar lösa sig av sig självt. Tvärtom blir det bara värre
              och värre. Det är inte så länge sedan som det arbetet sattes i
              gång, och det intressanta är att arbetet på ett sätt är förutsättningslöst.
              Regeringen är alltså beredd att göra regleringar och i sista hand
              lagstifta. Därför finns det stora möjligheter för utredningen
              att arbeta.
            </seg>
            <seg n="2bd5f85e">
              Men eftersom utredningen arbetat under så kort tid vore det märkligt
              att nu kräva långtgående resultat. Att införa tvingande lagstiftning
              är ju väldigt speciellt, och därför är det extra viktigt att ärendet
              bereds ordentligt så att man redan på förhand kan se de effekter
              det kan medföra och hur dessa ska hanteras. Här pågår det alltså
              ett arbete.
            </seg>
            <seg n="a2c91abe">
              När det gäller förslaget om inrättande av ett etiskt råd bestående
              av en majoritet konsumenter är det mycket intressant, och jag
              hoppas att det och andra goda idéer också når Regeringskansliet
              och det arbete som pågår där. Sedan får vi ta ställning så småningom.
              Vi vill dock inte föregripa regeringens arbete genom att redan
              nu ta ställning, men det är roligt att det händer saker.
            </seg>
            <seg n="c0a751ab">
              Jag vill passa på att yrka bifall till utskottets förslag i betänkandet.
              Det pågår redan mycket arbete, vilket är orsaken till de många
              avstyrkandena i betänkandet. Vi får alltså avvakta och se vad
              som händer med det arbete som pågår.
            </seg>
            <seg n="a05062d3">
              Jag kan ta två exempel på frågor som är mycket viktiga. Det första
              gäller fakturaskojeri. Det har blivit ett gigantiskt problem,
              och det växer. Dessutom är det inte enbart företag som drabbas,
              vilket var fallet i början, utan nu drabbas även privatpersoner.
              Man skickar långtgående krav för att skrämma upp folk. Ofta har
              kravet en porranknytning för att människor ska tycka att det är
              pinsamt att anmäla det och i stället bara betalar. Utskottet har
              varit väldigt skarpt i denna fråga. Vi kom fram till att ogrundade
              ansökningar om betalningsförelägganden, alltså ogrundade fakturor,
              ska vara skadeståndsgrundande på samma sätt som det redan är när
              det gäller ogrundade konkursansökningar. Detta har tillkännagivits
              för regeringen, och regeringen arbetar faktiskt nu med ett förslag
              med den inriktningen, och under det här året kommer det att komma
              en departementspromemoria.
            </seg>
            <seg n="e157e4a7">
              Det andra området, där det pågår mycket arbete som är viktigt,
              gäller resegarantisystemet. Man har sett att framför allt små
              reseföretag, till exempel på Gotland där man är beroende av både
              båtresa och logi, drabbas av nuvarande system. Därför har Jordbruksdepartementet
              satt i gång ett arbete för att finna modeller för att ställa säkerhet
              för de här små reseföretagen. Vi tycker att tiden är mogen för
              detta, och det är väldigt tillfredsställande att regeringen nu
              arbetar med det.
            </seg>
          </u>
          <note type="speaker" n="26a3099b">
            Anf. 159 INGEMAR VÄNERLÖV (kd) replik:
          </note>
          <u who="Q6032157" xml:id="i-254b84b6de205c46-1" n="76b303ed">
            <seg n="ffd00f6b">
              Fru talman! Ja, det handlar, Hillevi Larsson, om den könsdiskriminerande
              reklamen. Jag fick uppfattningen, när du stod där uppe och pratade,
              att du inte alls är motståndare till att det kan behöva lagstiftas
              om det här. Du sade att det har ökat och så vidare. Sedan sade
              du också att det är väldigt viktigt att det bereds väldigt noggrant.
              Det kan jag också hålla med om.
            </seg>
            <seg n="9b38fd8c">
              Det här är mycket angeläget. Därför skulle jag vilja fråga: Har
              Hillevi Larsson någon uppfattning om hur lång tid det kan ta för
              regeringen att bereda frågan för att så småningom komma fram till
              ett ställningstagande om att man bör överväga lagstiftning?
            </seg>
          </u>
          <note type="speaker" n="61bc254a">
            Anf. 160 HILLEVI LARSSON (s) replik:
          </note>
          <u who="Q3375042" xml:id="i-c9e34daadd788bde-1" n="6cc457e9">
            <seg n="7440c967">
              Fru talman! Vad jag har förstått har detta hög prioritet för
              regeringen. Det är något som de arbetar hårt med. Det är Jens
              Orback som driver den här frågan, och vad jag har förstått ska
              man få fram någonting så snabbt det är möjligt. Jag vet inte exakt
              när det blir, men det är ingenting som har lagts i en byrålåda,
              utan tvärtom arbetas det aktivt.
            </seg>
            <seg n="841058a4">
              Men precis som Ingemar Vänerlöv själv säger är det viktigt att
              man verkligen utreder alla aspekter av det här, så att det inte
              kommer som en överraskning i efterhand. Därför är det viktigt
              att det inte förhastas. Det är också viktigt att man remitterar
              det här till så många berörda instanser som möjligt, så att man
              får intressanta synpunkter i förskott.
            </seg>
          </u>
          <note type="speaker" n="085ec2f6">
            Anf. 161 INGEMAR VÄNERLÖV (kd) replik:
          </note>
          <u who="Q6032157" xml:id="i-254b84b6de205c46-2" n="76b303ed">
            <seg n="5d124f9c">
              Fru talman! Jo, jag frågar lite grann dels eftersom det är angeläget,
              dels eftersom vi har sett skrämmande exempel på när regeringen
              avser saker och ting. Ta bara det här med fastighetsmäklarlagen,
              när den skulle ses över! Jag tror att vi väntade i sju år innan
              det verkligen hände någonting. Och det vore förfärande om vi nu
              skulle vänta i fem år eller kanske fyra år eller tre år.
            </seg>
            <seg n="afef332e">
              Jag tycker att det är bra att Hillevi Larsson säger att det är
              högsta prioritet och att det kommer att ske så snabbt som möjligt.
              Därmed kan nog riksdagen räkna med att regeringen inom ett år
              bör ha kommit till klarhet i om det behöver lagstiftas om de här
              sakerna eller inte.
            </seg>
          </u>
          <note type="speaker" n="0b55e6c0">
            Anf. 162 HILLEVI LARSSON (s) replik:
          </note>
          <u who="Q3375042" xml:id="i-c9e34daadd788bde-2" n="6cc457e9">
            <seg n="efac131c">
              Fru talman! Jo, jag tror säkert att det finns ett förslag inom
              ett år. Skulle så inte vara fallet och det inte finns goda skäl
              för det goda skäl skulle ju vara att man arbetar intensivt men
              att man ytterligare vill se över några möjligheter eller höra
              några instanser finns det ju möjlighet för riksdagen att kräva
              att det händer något. Jag berättade ju precis att vi har gjort
              ett tillkännagivande när det gäller resegarantilagen, så det finns
              möjligheter att återkomma, men det är alldeles för tidigt att
              redan nu kräva något sådant. Vi får följa arbetet, och det här
              har hög prioritet för regeringen, så jag tror inte att det finns
              någon risk att det förhalas i onödan.
            </seg>
          </u>
          <note type="speaker" n="79e82354">
            Anf. 163 HENRIK VON SYDOW (m):
          </note>
          <u who="Q5716610" xml:id="i-71d37a88593de082-0" n="1273f4d2">
            <seg n="fed7a771">
              Fru talman! Den socialdemokratiska regeringen lade ju sent omsider
              den konsumentpolitiska propositionen på riksdagens bord, så lagutskottet
              fick bryta ut några frågor och behandla dem lite grann i förtid.
              Det är därför titeln på det här betänkandet är Vissa konsumentfrågor
              .
            </seg>
            <seg n="ddf3c0f2">
              Moderaterna har flera motioner och flera yrkanden för att stärka
              konsumentmakten, bidra till bättre och bredare utbud och lägre
              priser för den enskilda konsumenten. Alla dessa förslag kommer
              att behandlas i samband med den konsumentpolitiska propositionen,
              som kommer att behandlas av utskottet senare under våren. Det
              gör att karaktären på det här betänkandet nu är något splittrat.
              Mycket handlar om produktmärkning, produktinformation och marknadsföring.
              Och det är förstås en viktig del av marknadsekonomin att ge korrekt
              och tydlig information som hjälper konsumenten att fatta sitt
              beslut.
            </seg>
            <seg n="f9dd154b">
              Vi vet att reklamen berör, engagerar, bjuder in till debatt och
              dessutom är en viktig del i vår samhällsekonomi. Det är sällan
              någon som säger det. Därför vill jag här påpeka att det ofta är
              mycket konsumentvänligt med sponsring och reklam. Det bidrar till
              att göra produkter billigare, till att kulturarrangemang blir
              av. Annonser för med sig att dagstidningar blir mycket billigare
              för dem som prenumererar på dessa. Och reklam i tv gör att tv-program
              kan produceras och sändas.
            </seg>
            <seg n="e10c5b66">
              Jag tror inte att jag behöver det, men jag vill gärna peka på
              inför utskottet att det förs en väldigt intensiv debatt om gränserna
              för reklam och gränserna för marknadsföring. Utskottet har fått
              sällskap av självaste statsministern, som tillsammans sida vid
              sida, axel mot axel med statsrådet Jens Orback under det senaste
              året har påstått att sexualiseringen har ökat i medier och reklam
              och menat att lagstiftning är sättet att möta det problemet.
            </seg>
            <seg n="88aeaedc">
              Jag tror att det ibland finns starka skäl att rikta kritik mot
              reklam, annonser och medier. Det gör det tveklöst. Reklam är kraftfullt
              och berör. Just därför har reklammakare, tidningsredaktörer och
              annonsörer ett stort ansvar. Reklam som inte respekterar eller
              som förlöjligar slår oftast direkt tillbaka på annonsören. Löften
              som inte infrias riskerar att få katastrofala följder för den
              som gör reklamen eller för varumärket.
            </seg>
            <seg n="35269ee5">
              För företagen finns både lagar och etiska riktlinjer som reglerar
              vad man får och inte får kommunicera. Branscherna arbetar med
              självsanering i form av egenåtgärder, där näringslivet självt
              slår fast viktiga normer för hur reklamen ska utformas. Det är
              ett viktigt sätt och som regel ett framgångsrikt sätt att föra
              debatten och samtidigt värna så viktiga värden som vår yttrandefrihet.
            </seg>
            <seg n="54033836">
              Samtidigt får man inte göra det för enkelt för sig. Det finns
              en tendens att reklamen just får bära hundhuvudet för det som
              egentligen är mycket djupare och svårare problem i form av fördomar,
              missuppfattningar och orättvis behandling ute i samhället och
              inte bara i reklamens värld.
            </seg>
            <seg n="c81783b9">
              Jag vill säga inför kammaren att det som statsministern och statsrådet
              Orback uttalar sig för är någonting som är tämligen kulturradikalt,
              tämligen långtgående. De säger att vi med lagar ska förbjuda det
              som inte upplevs passa för stunden eller som inte ligger i linje
              med den för stunden politiskt korrekta uppfattningen eller passar
              de politiska normerna.
            </seg>
            <seg n="a1ca30dc">
              Vi har i dag här en sammansättning med statsministern, Ingemar
              Vänerlöv och Tasso Stafilidis som gärna vill dra gränser och agera
              reklampoliser i sammanhanget.
            </seg>
            <seg n="d3290563">
              Jag vill då bara stryka under det som Hillevi Larsson tidigare
              också var inne på, att det är stora värden som står på spel, grunderna
              för vår tryck- och yttrandefrihet.
            </seg>
            <seg n="b61e18b1">
              Det är som sagt viktigt att debattera och ibland protestera mot
              reklam. De egenåtgärder som näringslivet driver inom området reklam
              och marknadskommunikation är mycket viktiga. För den som vill
              ta del av den debatten, själv vara delaktig och driva på diskussionen
              finns Internetsajten www.klagareklam.se som gör det möjligt för
              alla att rikta anmälningar mot reklam som träder över och passerar
              gränsen.
            </seg>
            <seg n="be7dc8c3">
              Det är så diskussionen ska föras. Och det görs oftast ganska
              bra, genom en levande debatt om etik och yttrandefrihet. Ska den
              etiska nivån höjas, vilket det finns goda grunder för, är just
              en flexibel självreglering inom branscherna effektivare än en
              stel lagstiftning som urholkar grunderna för vår yttrandefrihet.
            </seg>
            <seg n="682a8481">
              Debatten behövs, och självsanering är mycket viktigt. Men vi
              ska nog tänka oss för några varv innan vi börjar kompromissa med
              det som är grundbultar i en öppen demokrati.
            </seg>
          </u>
          <note type="speaker" n="7fec690e">
            Anf. 164 MIKAEL JOHANSSON (mp):
          </note>
          <u who="Q303488" xml:id="i-8e98aa3ac739c63a-0" n="15d4c4d5">
            <seg n="a1c47313">
              Fru talman! Oj, oj, vad spännande det skulle vara om det blev
              maktskifte till hösten! Lagstiftning eller självsanering, vad
              säger de andra systrarna och bröderna i alliansen egentligen om
              den frågan? Hm!
            </seg>
            <seg n="64aa5d4e">
              Fru talman! Jag vill börja med att yrka bifall till reservation
              9. Jag står i princip bakom de flesta reservationer som finns
              i betänkandet. Miljöpartiet sitter inte med i utskottet med ordinarie
              plats. För tids vinning yrkar jag endast bifall till den tidigare
              nämnda reservationen.
            </seg>
            <seg n="07ee800b">
              Jag vill fortsätta med det Henrik von Sydow talade om med marknadsekonomi.
              Ett av argumenten i en marknadsekonomi är att konsumenterna kan
              bestämma vad som produceras och hur. Det är ett viktigt inslag
              i marknadsekonomin.
            </seg>
            <seg n="bd16c40f">
              Konsumentinflytande har också varit av betydelse i miljöarbetet.
              Många konsumenter vill ta ett miljöansvar i sitt handlande. En
              förutsättning för att konsumenterna ska kunna spela denna roll
              är att de har tillgång till adekvat information.
            </seg>
            <seg n="d098a46a">
              Näringsidkarna förväntas själva tillhandahålla information som
              de anser gagnar deras försäljning. Det finns också etablerade
              system för märkning av produkter med positiva miljöegenskaper.
            </seg>
            <seg n="fa2c268f">
              Däremot kan näringsidkare inte i samma utsträckning förväntas
              tillhandahålla information som inte förväntas öka försäljningen.
              Därför ställer samhället krav på viss typ av information.
            </seg>
            <seg n="856f4779">
              Ibland ställs informationskrav i särskild lagstiftning. Ibland
              uppnås enighet om krav genom förhandlingar mellan myndighet och
              branscher i frivilliga överenskommelser. Ibland tillämpas ett
              mer generellt informationskrav i lagstiftningen.
            </seg>
            <seg n="f2e5caa0">
              Sverige har en marknadsföringslag som bland annat ska garantera
              konsumenterna relevant information. Det uttrycket står i 4 § i
              marknadsföringslagen. Där sägs: Vid marknadsföringen skall näringsidkaren
              lämna sådant information som är av särskild betydelse från konsumentsynpunkt.
            </seg>
            <seg n="816110e7">
              Fru talman! I praktiken är den information som är tillgänglig
              för konsumenten ofta bristfällig. Dock har den svenska konsumentpolitiken
              en lång tradition av att sluta frivilliga branschöverenskommelser.
              Fördelarna kan vara många, som att EU inte kan utgöra något hinder
              och att frivillighet kan uppfattas som mer positivt än tvingande.
            </seg>
            <seg n="ffc4b3d5">
              En annan fördel är att man kan få lämpliga regler på ett smidigare
              sätt än genom lagstiftningen. Men samtidigt är det ett tidskrävande
              sätt att arbeta, och det går inte att ha någon formell insyn i
              hur reglerna följs.
            </seg>
            <seg n="56db58ca">
              En ganska vanlig uppfattning är ändå att de många frivilliga
              uppgörelserna är bristfälliga och att de därför inte fungerar
              i praktiken. Regeringen bör göra en översyn av hur de frivilliga
              överenskommelserna har fungerat. Det ska redovisas hur de följs
              i praktiken.
            </seg>
            <seg n="6ca2560a">
              Dock finns det ändå tillräcklig erfarenhet för att komma fram
              till slutsatsen att det behövs göras en översyn av lagstiftningen
              som har till syfte att stärka konsumenternas rätt till produktinformation.
            </seg>
            <seg n="46b9a4a6">
              Ett exempel som tas upp i den ena motionen från oss i Miljöpartiet
              i betänkandet är när det hösten år 2002 kom fram uppgifter i medierna
              om päls- och skinnindustrin i Sydostasien. Det var skrämmande
              bilder i tv av hur hundar knivhöggs till döds och hur katter dränktes
              eller kvävdes med snaror. Man gick till och med så långt att man
              flådde både katter och hundar levande.
            </seg>
            <seg n="11ac40af">
              Allt detta gjordes för att få fram skinn för export till bland
              annat Sverige och den övriga EU-marknaden. Uppgifter kom fram
              att skinnen bland annat användes som kragar på jackor. Naturligtvis
              fanns det ingen märkning som visade att skinnen kom från hundar
              eller katter.
            </seg>
            <seg n="1801aa45">
              Utifrån ett konsumentperspektiv är det mycket viktigt att det
              finns märkning på de produkter som finns att köpa på marknaden.
              Utan ett sådant system blir det omöjligt för oss konsumenter att
              kunna avgöra vad det är vi köper. I dag finns sådana uppenbara
              brister i märkningssystemet.
            </seg>
            <seg n="91697fa1">
              Det finns ingen uttrycklig skyldighet för producenter och handlare
              att upplysa om vilken typ av skinn som används. Det är också uppenbart
              att en del producenter medvetet väljer att inte märka sina produkter
              med att det till exempel är hundskinn, eftersom de troligtvis
              kommer på tanken att de inte skulle kunna sälja produkten med
              en sådan märkning här i Sverige.
            </seg>
            <seg n="d0f3f7a8">
              Risken är då att producenterna väljer att saluföra sina skinnprodukter
              med falsk märkning eller något intetsägande som äkta skinn. Utifrån
              detta är det oerhört viktigt att regeringen snarast inför regelverk
              för märkning av skinn så att vi konsumenter enkelt och lätt kan
              se vilka djur skinnprodukterna kommer ifrån.
            </seg>
            <seg n="a9db3f2e">
              Detta är ett typexempel på en fråga som har stötts och blötts
              under ganska många år. Det har inte hänt någonting sedan hösten
              år 2002 när det var aktuellt. Det står att regeringen utreder
              frågan. Vi kan också tolka det som att regeringen funderar eller
              förhalar.
            </seg>
            <seg n="8d724f13">
              Återigen står vi här med en riksdagsmajoritet bestående av sossar,
              moderater, folkpartister, kristdemokrater och halvhjärtade centerpartister
              som inte vill ge det beskedet hur länge det ska få fortsätta.
              När ska det komma krav på att det ska vara märkning?
            </seg>
            <seg n="b4cf2916">
              Det är inte så lätt för många konsumenter att enkelt hitta vilka
              rättigheter och skyldigheter man har. För att stärka medborgarnas
              makt vore det bra med en översyn av lagstiftningen för att så
              långt som möjligt samla all konsumentlagstiftning i en gemensam
              konsumentbalk.
            </seg>
            <seg n="94606ffc">
              Det skulle betyda att bland annat konsumenttjänstlagen, konsumentköplagen
              och produktsäkerhetslagen skulle ges en enhetlig och konkurrensneutral
              tillämpning på de olika sektorerna i ekonomin. Även de delar av
              marknadsföringslagen som berör konsumentskydd skulle kunna ingå
              i en konsumentbalk.
            </seg>
            <seg n="9e14df12">
              Jag är ganska övertygad om att en sådan förändring också skulle
              gynna konsumentorganisationerna runtom i landet genom att göra
              det enklare och mer effektivt att tillvarata konsumenternas intressen.
            </seg>
            <seg n="39615cb3">
              Frågan om konsumentbalk är inte ny. Det fanns för tio år sedan
              en utredning. Det ansågs i den i utredningen att det var alldeles
              för många nackdelar. Det lades aldrig fram något förslag.
            </seg>
            <seg n="384ade2b">
              Vi har nu gått med i EU. Det fanns bland annat en hänvisning
              till EES-reglerna var ganska krångliga. Vi är som sagt nu med
              i EU och har en helt annan marknad att verka i både på gott och
              ont.
            </seg>
            <seg n="b503013a">
              Vi handlar med varor och tjänster över landgränserna. Med det
              följer att vi konsumenter känner oss alltmer hjälplösa eftersom
              vi inte har kunskap om vilka regler som gäller i EU samt mellan
              de olika länderna i EU.
            </seg>
            <seg n="1c445a95">
              Fru talman! Det finns i dag en mängd olika varor och tjänster
              från den offentliga sektorn som erbjuds oss konsumenter under
              former som alltmer liknar den konkurrensutsatta marknaden. Den
              starka och tydliga gränsdragning som tidigare fanns mellan privat
              och offentligt håller på att suddas ut.
            </seg>
            <seg n="13519459">
              Erfarenheterna med att samla till exempel miljölagstiftningen
              i en miljöbalk tycker jag talar för att en konsumentbalk ska skapas.
            </seg>
          </u>
          <note n="9822f3ef">
            Överläggningen var härmed avslutad.
          </note>
          <note n="e23f00cf">
            15 § Fastighetsmäklare
          </note>
          <note n="02008242">
            Föredrogs
          </note>
          <note type="speaker" n="5c5f5f70">
            Anf. 165 MARIA HASSAN (s):
          </note>
          <u who="Q4988676" xml:id="i-3e21865d5a9c9966-1" n="bd919258">
            <seg n="515a01be">
              Fru talman! Lagutskottets betänkande 21 är ett motionsbetänkande.
              I det finns tolv motionsyrkanden om fastighetsmäklare och ett
              yrkande om besiktningsmän. Det pågår ett regeringsarbete om dessa
              frågor. Majoriteten i lagutskottet vill inte föregripa framtida
              överväganden. Därför yrkar vi bifall till förslaget i betänkandet
              och avslag på samtliga motionsyrkanden. Men det är nu ett bra
              tillfälle att argumentera.
            </seg>
          </u>
          <note type="speaker" n="68e51512">
            Anf. 166 BERTIL KJELLBERG (m):
          </note>
          <u who="Q4895693" xml:id="i-aa953c9b7d81c249-0" n="316772cc">
            <seg n="4527462a">
              Fru talman! Äntligen! Efter år av tjat har regeringen i december
              2005 tillsatt en utredning som ska göra en välbehövlig översyn
              av fastighetsmäklarlagen. Sent ska syndaren vakna.
            </seg>
            <seg n="c4300ed5">
              Jag ska ta upp frågan om besiktningsmän och deras ansvar. Att
              köpa eller sälja sin bostad är den enskilt största affär som vi
              gör i våra liv. Vi gör det kanske en eller två gånger, och någon
              mer betydande erfarenhet får vi inte av sådana affärer. När vi
              ska sälja eller köpa en bostad vänder vi oss ofta till en fastighetsmäklare
              som får vårt uppdrag att förmedla en försäljning eller att genom
              honom köpa en bostad. När vi har köpt fastigheten har vi ofta
              stora förväntningar. Tyvärr blir ett antal fastighetsköpare mycket
              besvikna efter köpet när de upptäcker att fastigheten som de har
              köpt har fel som de inte har märkt före köpet eller som de inte
              har räknat med.
            </seg>
            <seg n="0fcd1df2">
              Fastighetsmäklaren gör ingen besiktning av fastigheten före köpet.
              Jordabalkens regler är sådana att säljaren ska lämna uppgifter
              till köparen, men det är köparen som ska undersöka fastigheten
              så noggrant att hon eller han upptäcker fel som finns på fastigheten.
              Om det är fråga om så kallade dolda fel så svarar säljaren för
              dem.
            </seg>
            <seg n="d9623856">
              Att upptäcka fel på en fastighet kan få förödande konsekvenser
              för privatekonomin för både en köpare och en säljare. Det kan
              medföra årslånga tvister i domstolarna. I de flesta fastighetstvister
              i domstol gäller tvisten om köparen har fullgjort sin undersökningsplikt
              eller om det är fråga om ett dolt fel. För att fullgöra sin undersökningsplikt
              före köpet vänder sig ofta den presumtiva köparen till en besiktningsman
              för att få hjälp.
            </seg>
            <seg n="bfa929dd">
              Hur väl besiktningsmannen fullgör sin uppgift har stor betydelse
              för den enskilde köparen. På marknaden finns en stor osäkerhet
              när det gäller vad den enskilde fastighetsköparen kan förvänta
              sig av besiktningen avseende såväl omfattning som kvalitet. Ofta
              tror fastighetsköparen att besiktningens omfattning är betydligt
              större än vad den är i verkligheten. Detta är ett konsumentproblem
              som inverkar menligt på den välfungerande bostadsmarknaden.
            </seg>
            <seg n="2e8ef66a">
              Fru talman! Vi anser därför att det finns starka skäl att omgående
              tillsätta en utredning som utreder besiktningsmännens uppdrag.
              Ett alternativ är att ge den nyligen tillsatta utredningen om
              fastighetsmäklare tilläggsdirektiv. Regeringen har visserligen
              sagt att man tänker tillsätta en utredning hösten 2006 som ska
              göra en översyn av skyddet för konsumenten inom tjänstesektorn.
              Tyvärr är min erfarenhet av regeringens tidsangivelser inte den
              bästa. Jag är rädd för att den aviserade utredningen inte kommer
              i gång före våren 2007. Erfarenheten från insolvensutredningen
              förskräcker.
            </seg>
            <seg n="7364c52e">
              En utredning om det rättsliga skyddet för konsumenter vid köp
              av tjänster kommer också att behandla ett stort antal tjänster.
              Troligen kommer den inte att göra något avtryck i lagstiftningen
              förrän tidigast i slutet av nästa mandatperiod.
            </seg>
            <seg n="3c2c1271">
              Förslaget om besiktningsmannens uppdrag är så specifikt och har
              så stor betydelse för den enskilde och bostadsmarknaden i stort
              att ett lagförslag bör komma omgående. Därför är det en god idé
              att göra detta till en egen utredning eller att koppla den till
              fastighetsmäklarutredningen genom tilläggsdirektiv.
            </seg>
          </u>
          <note n="f79ce088">
            Fru talman! Slutligen yrkar jag bifall till reservation 2 under
            punkt 2.
          </note>
          <note type="speaker" n="b381d757">
            Anf. 167 JAN ERTSBORN (fp):
          </note>
          <u who="Q5718617" xml:id="i-3d9b3fd871401af1-0" n="b17d0511">
            <seg n="ba493fa6">
              Fru talman! Även vi inom Folkpartiet liberalerna känner en tillfredsställelse
              över att utredningen om fastighetsmäklare nu verkligen har kommit
              i gång. Fastighetsmäklare spelar ju en viktig roll och har en
              betydelsefull ställning i samband med ett villaköp, i synnerhet
              för konsumenten. Det är ett stort steg som man kanske inte tar
              så många gånger i livet.
            </seg>
            <seg n="1fea7fc0">
              När det gäller utredningen har vi gjort bedömningen att direktiven
              är så omfattande och välformulerade att de täcker de frågeställningar
              som har kommit upp om lockpriser och om hur man eventuellt ska
              reglera budgivningssituationer, som ju har blivit vanliga nu under
              senare tid.
            </seg>
            <seg n="e33df27c">
              I frågan om besiktningsmän ställer vi oss bakom den reservation
              som är avgiven. Besiktningsmän spelar också en stor roll i det
              här sammanhanget. Jag har precis som Bertil Kjellberg erfarenhet
              av, och vet, att den vanligaste tvisten i svenska domstolar handlar
              om fastighetsköp. Det är tvister mellan köpare och säljare, mellan
              köpare och besiktningsmän och ibland mellan köpare och fastighetsmäklare
              eller möjligen säljare och fastighetsmäklare. Totalt sett är detta
              ett stort område som våra domstolar får arbeta mycket med.
            </seg>
            <seg n="f98743f8">
              Det är absolut nödvändigt att man gör någonting åt de här frågorna.
              Nu vill vi att man ska se över just besiktningsmännens situation.
              Vi tycker att det är så speciellt med besiktning av fastigheter
              att det inte kommer att bli någon bra lösning att ta med detta
              i den stora översyn som regeringen har aviserat. Den här frågan
              bör lösas separat.
            </seg>
            <seg n="0dcb52bd">
              Vi har tidigare i Folkpartiet sagt, och det står vi fortfarande
              fast vid, att man borde göra en ännu vidare översyn och se över
              felreglerna i jordabalken. Man borde pröva om det danska systemet,
              som nu har varit i kraft i några år, skulle kunna vara en lösning
              för oss. Det danska systemet för villaköp och villaförsäljningar
              är just att man har en obligatorisk besiktning och att det utlåtande
              som besiktningsmannen lämnar ifrån sig har en avgörande betydelse
              för de eventuella felaktigheter i fastigheten som kan dyka upp
              vid ett senare skede.
            </seg>
            <seg n="9959512e">
              Men i det här betänkandet nöjer vi oss med att stå bakom reservationen.
            </seg>
          </u>
          <note type="speaker" n="da516e3b">
            Anf. 168 YVONNE ANDERSSON (kd):
          </note>
          <note n="c6de3ffc">
            Fru talman! Ärendet i dag handlar om fastighetsmäklare och fastighetsmäklarlagen.
            Jag yrkar bifall till reservation 2 under punkt 2.
          </note>
          <u who="Q4935945" xml:id="i-d09d8e66c34e50f4-0" n="b9a87af1">
            <seg n="3521c538">
              Mina kolleger Jan Ertsborn och Bertil Kjellberg har redan talat
              om innehållet i reservationen som rör besiktningsmän. Jag tänker
              därför uppehålla mig lite grann vid det som jag har tagit upp
              från vårt parti när det gäller det särskilda yttrandet.
            </seg>
            <seg n="43abf433">
              Min motion handlar om lockpriser och öppen budgivning. Det är
              mycket som har hänt i och med IT-revolutionen inte att förglömma
              som har gjort att mäklarnas marknadsplatser ofta återfinns på
              nätet. Det har medfört att branschen är både mer åtkomlig och
              mer oöverskådlig.
            </seg>
            <seg n="f68f41b4">
              Fru talman! Med dagens låga ränteläge har människor helt andra
              förutsättningar att laborera med sin privatekonomi. På samma gång
              ser vi hur fastighetsmarknaden utnyttjar detta för att locka till
              sig kunder. Fastighetsmarknaden omsatte 137,1 miljarder år 2004.
              144 000 småhus och bostadsrätter bytte ägare. En mycket stor andel
              av bostadsöverlåtelserna sker genom landets ungefär 5 400 registrerade
              fastighetsmäklare. År 2004 såldes bara i Helsingfors 91 % av alla
              småhus via mäklare. Bostadsmarknaden utgör med andra ord en enorm
              spelplats för något som vi alla behöver trygga bostadsförhållanden.
            </seg>
            <seg n="5cd74ea2">
              Fru talman! I dag är diskrepansen ofta stor mellan det pris som
              mäklaren anger i marknadsföring och det pris som säljaren verkligen
              vill ha. Även om vi vet att det finns goda seder och bruk inom
              branschen finns det ändå de som inte håller sig till det. Detta
              med olika priser leder till att konsumenten har svårt att beräkna
              var det slutgiltiga priset faktiskt kommer att landa. Därmed har
              man svårt att avgöra hur mycket man behöver låna på banken för
              att få köpet att gå ihop.
            </seg>
            <seg n="425aa221">
              Mäklarsamfundet har självt angett att mäklare ofta lockar med
              priser som helt enkelt inte är verklighetsanpassade och att användandet
              av lockpriser är ett brott mot god mäklarsed och därmed också
              mot fastighetsmäklarlagen, kan man tycka.
            </seg>
            <seg n="353a0b3d">
              Jag har själv varit utsatt för detta. När vi skulle sätta ut
              vårt hus till försäljning var det en av de mer etablerade mäklarfirmorna
              i det här landet som hade en mäklare som presenterade ett förslag
              där vi skulle lägga oss väldigt lågt för att locka till oss många
              intressenter. I de fall som man har granskat i det här avseendet
              har skillnaden mellan utpris och slutpris varit så stor som 53
              %.
            </seg>
            <seg n="20289a69">
              Det är framför allt de med sämre hushållsekonomi som är de allra
              svagaste i det här sammanhanget. Fastighetsmäklarnämnden har uttalat
              att mäklare har en skyldighet att ange det korrekta priset för
              ett objekt och att ett pris som väsentligt avviker från det som
              bedöms som det marknadsmässiga priset kan leda till att intresserade
              kunder vilseleds. I själva verket visar en undersökning att så
              många som tre av fyra bostadsköpare är rädda för att bli lurade.
            </seg>
            <seg n="6a654209">
              Fru talman! En bostadsrättsaffär eller ett husköp är för de flesta,
              precis som min kollega Bertil Kjellberg anger, den största och
              viktigaste investeringen i livet. Det är en affär som påverkar
              ens privatekonomi långt fram i tiden. Köpet kan vara avklarat
              på en dag, men räntorna får man kanske dras med i stort sett hela
              livet. Därför fordras ett särskilt skydd för konsumenterna. En
              reviderad fastighetsmäklarlag till förmån för konsumenten skulle
              kunna utgöra första steget i den tryggheten. Vi är därför väldigt
              glada för att det nu har kommit i gång en sådan översyn av fastighetsmäklarlagen,
              men det tog sju år från det att det påpekades i den här kammaren.
            </seg>
            <seg n="33bde18d">
              Vi utgår naturligtvis ifrån att det här med lockpriser finns
              med, och det finns anledning att tro att det finns med i översynen.
              Men det är inte lika tydligt när det gäller budgivningsförfarandet.
              Det är ett närstående problem där konsumenter också drabbas, fru
              talman. Det handlar om det slutna budgivningsförfarandet. I andra
              länder har man infört en så kallad budlogg för att öka transparensen.
              En sådan registrerar uppgifter om budgivare, tidpunkter, belopp
              och lämnas till köpare och säljare efter avslutad affär. En modernisering
              av fastighetsmäklarlagen är av största vikt för alla parter för
              att öka konsumentskyddet och för att fastighetsmäklarna ska ha
              tydliga regler att gå efter, och där kan till exempel en budlogg
              vara ett bra komplement.
            </seg>
            <seg n="90628eea">
              I direktivet till utredningen ingår nu att belysa hur mäklare
              marknadsför förmedlingsobjekt. Förhoppningsvis kommer också konkreta
              förslag att läggas fram som leder till att den bild som jag beskrivit
              här förändras.
            </seg>
            <seg n="e206cde6">
              Kristdemokraterna har i sin motion krävt just detta, och jag
              har därför avstått från ett särskilt yrkande beträffande lockpriser
              och öppen budgivning och nöjer mig tills vidare med att invänta
              utredarens förslag i just den här frågan. Men som tidigare har
              sagts, fru talman, yrkar jag bifall till reservation nr 2 under
              punkt 2.
            </seg>
          </u>
          <note type="speaker" n="7cc85f6b">
            Anf. 169 REZENE TESFAZION (s):
          </note>
          <u who="Q6206513" xml:id="i-6c4d22b25b55d8b3-4" n="bba22a49">
            <seg n="87729c4f">
              Fru talman! Den 15 december förra året beslutade regeringen om
              en översyn av fastighetsmäklarlagen. Vi är många som har sett
              fram emot den översynen. Man bör också notera att regeringen nu
              tar ett bredare grepp om frågorna än vad riksdagens tidigare tillkännagivande
              har omfattat.
            </seg>
            <seg n="e51ad686">
              Utgångspunkten för den socialdemokratiska regeringens direktiv
              är att konsumenten ska ha ett gott skydd vid affärer som avser
              det egna boendet. En annan utgångspunkt är att utredaren ska uppmärksamma
              hur förmedlingsobjekt marknadsförs och hur mäklare agerar vid
              budgivningen.
            </seg>
            <seg n="e412f252">
              Efter att ha sett TV 3:s program Insider för en tid sedan känns
              den här diskussionen extra viktig. När vi köper eller säljer en
              villa eller en bostadsrätt vill vi veta att affären går riktigt
              till. Vi vill känna oss trygga med att vi har rätt information,
              att budgivningen sköts på att bra sätt och att mäklaren står som
              en opartisk garant för både säljarens och köparens intressen.
            </seg>
            <seg n="18bd04a5">
              Ett husköp är ett mycket viktigt beslut för människor, och då
              måste vi kunna lita på mäklare. Det är därför viktigt att utredaren
              också får möjligheter att undersöka den praxis som har bildats
              beträffande begreppet god mäklarsed och överväga om titeln fastighetsmäklare
              bör skyddas.
            </seg>
            <seg n="d513f5ca">
              Tack vare att regeringen har gett ett brett uppdrag till utredaren
              finns det anledning att anta att utredningen kommer att behandla
              de motionsämnen som varit aktuella i fråga om fastighetsmäklare.
            </seg>
            <seg n="48f4bc5c">
              Bertil Kjellberg föreslår i en motion ett tillkännagivande om
              behovet av att utreda besiktningsmannens roll. Jag kan instämma
              i det som Kjellberg uttrycker. Frågan är viktig, och jag är positiv
              till att frågan utreds.
            </seg>
            <seg n="2da217e6">
              I den konsumentpolitiska propositionen talar regeringen också
              om att göra en övergripande översyn av det civilrättsliga skyddet
              inom tjänstesektorn. Det är positivt om även denna fråga kan tas
              upp i sammanhanget. Det finns inte heller anledning att nu föregripa
              de ställningstaganden som en framtida utredning kommer fram till.
            </seg>
            <seg n="18f758b8">
              Fru talman! Med detta vill jag yrka bifall till förslaget i utskottets
              betänkande LU21 och avslag på motionerna.
            </seg>
          </u>
          <note type="speaker" n="6c21da2a">
            Anf. 170 RIGMOR STENMARK (c):
          </note>
          <u who="Q4980351" xml:id="i-1903e59b488745d9-0" n="552e7981">
            <seg n="25ddd775">
              Fru talman! Det är intressant att återvända till en debatt som
              lagutskottet har ansvar för. Det var ett av mina första utskott
              i riksdagen när jag kom hit för ungefär tolv år sedan. Agne Hansson
              från Centerpartiet var då utskottets ordförande. Ett av de uppdrag
              som jag fick var att ingå i den grupp som utskottet tillsatte
              för att bland annat se över fastighetsmäklarlagen. Det här gjordes
              kort tid efter det att fastighetsmäklarlagen trätt i kraft. Utskottet
              ville då utvärdera effekterna av den nya lagen och bedöma om syftet
              med lagen hade uppnåtts. Utvärderingen ledde också till att det
              senare tillsattes en särskild utredare med uppdrag att göra en
              översyn. En bred översyn gjordes och förslag om ändringar lades
              fram.
            </seg>
            <seg n="d9a9ff6b">
              Så gick det några år. Och inget är naturligtvis så bra att det
              inte kan bli bättre, och så är det dags igen för en utredning.
              Samhället förändras hela tiden. Vi får nya levnadsmönster. Vi
              rör på oss på ett helt annat sätt än bara för tio år sedan. Vi
              är européer. Alltfler i Sverige har fler bostäder samtidigt, både
              inom landet och utomlands. Bostaden är också hemmet, som fler
              av er har sagt. Det är en livets viktigaste investeringar, och
              det är därför väldigt betydelsefullt hur bostäder säljs och köps.
            </seg>
            <seg n="b726ec2f">
              Det är betydelsefullt hur fastigheterna förmedlas. Det är där
              fastighetsmäklaren har en viktig roll att spela, eftersom bostäder
              ofta byts genom en fastighetsmäklares roll. Hon eller han ska
              vara en opartisk ställföreträdare som ska ta till vara både säljarens
              och köparens intresse. Kärnan i uppdraget är att mäklaren ska
              sammanföra parter som har ett intresse av att sluta ett avtal
              med varandra. Det traditionella sättet är att man ser på en mäklare
              som att det är en mycket sakkunnig person som både säljare och
              köpare kan lita på. Det är därför viktigt att fastighetsmäklarlagen
              ger så klara direktiv som det är möjligt så att både konsumenter
              och mäklare kan arbeta efter den.
            </seg>
            <seg n="7564471d">
              Det finns som sagt åter en utredning som ska se över lagstiftningen.
              Av det här betänkandet och också av de direktiv som utredaren
              har fått framgår det att utredaren ska lägga fram förslag som
              ska ge konsumenter ett gott skydd anpassat till nuvarande förhållande
              vid affärer som avser det egna boendet. Jag har ingen anledning
              att misstro utredaren. Jag tror att utredaren kommer att komma
              med bra ändringsförslag, men jag hade hoppats att lagutskottets
              majoritet skulle bifalla de motioner som ändå finns i detta betänkande.
              Åtminstone borde man ha haft en mening om de motioner som lämnats
              och kanske skickat dem, gjort en klar deklaration och skickat
              dessa till utredaren. Nu hoppas jag ändå att utredaren är av den
              kaliber att han lyssnar på debatter i riksdagen. Jag anser dock
              att vi har en mycket märklig behandling av motioner som riksdagsledamöter
              framställer till riksdagen. Ofta återkommer motionerna år efter
              år. Det har min motion bland annat gjort. Lika ofta har de avslagits.
              Jag tycker att det är lite tråkigt att man gör så med riksdagsledamöters
              motioner. Ofta har ju motionerna kommit till efter kontakt med
              medborgarna. Vi är ju folkets förtroendevalda. Vi har fått se
              hur det ser ut i verkligheten, och så kommer man fram till att
              det kan vara något som man kan väcka en motion om i riksdagen,
              öppna upp för en fråga och en diskussion och kanske ett förslag
              till beslut. På det här området tycker jag att det behövs en förändring.
            </seg>
            <seg n="87a6d918">
              Lagutskottet har alltså behandlat vår motion där vi kräver att
              det ska ges ett tillkännagivande till regeringen om att bostadsrättsmäklare
              måste ha ett tydligt informationsansvar gällande när man förmedlar
              så kallade oäkta bostadsrätter. Det begär vi efter att vi har
              sett att det är så få egentligen som känner till att det finns
              oäkta bostadsrätter. Det är inte så underligt att det är så. Inte
              ens vår samhällsbyggnadsminister Mona Sahlin kände till problematiken
              med den boendeformen när jag ställde henne en fråga på riksdagens
              frågestund här i kammaren. Hon lovade att hon skulle titta på
              saken och komma tillbaka.
            </seg>
            <seg n="05371e76">
              Fru talman! Det är alltså viktigt att bostadsrättsmäklare informerar
              dem som står i beredskap att köpa en oäkta bostadsrätt. De ska
              bli väl informerade om vad det innebär. Det innebär försämringar
              rent skattemässigt den dag man vill sälja sin oäkta bostadsrätt.
            </seg>
            <seg n="47268fef">
              Jag hade i går en interpellationsdebatt med finansminister Nuder.
              Jag blev uppriktigt sagt glad åt hans inställning när det gällde
              den här boendeformen. Han såg att det fanns problem. Han ansåg
              att man skulle se över skattebestämmelserna och ansåg att vår
              kritik mot skattebestämmelserna för den här boendeformen var berättigad.
              Då tog jag även upp informationsansvaret för fastighetsmäklaren.
              Men på frågan vad regeringen skulle göra åt det passade han och
              sade att det inte var hans bord trots att han ansåg att även det
              förslaget var berättigat.
            </seg>
            <seg n="e3511702">
              När jag nu fick se att lagutskottet i dag har frågan på sitt
              bord och avstyrker motionen blir jag naturligtvis besviken, inte
              främst för att det är min motion, men jag blir besviken när jag
              ser att lagutskottet inte inser betydelsen av att det är oerhört
              viktigt att människor som står i beredskap att köpa en oäkta bostadsrätt
              garanteras den information som de måste ha för att inte hoppa
              i galen tunna. Därför yrkar jag, fru talman, bifall till reservation
              1 där Viviann Gerdin för Centerpartiets räkning framfört kravet
              om ett tydligt informationsansvar för fastighetsmäklare. Jag står
              även bakom reservation 2.
            </seg>
            <seg n="a3f60327">
              Det allra bästa vore om vi inte hade den här problematiken utan
              att vi alltid ägnade oss åt äkta vara, äkta bostadsrätter. Men
              den frågan passar ju inte in i det här betänkandet. Så jag tvingas
              säga som finansminister Nuder: Den hör inte hemma på det här bordet.
              Men, fru talman, det aktualiserar ändå frågan om hur utskottet
              i riksdagen ska se ut nästa mandatperiod. Vilka frågor ska sammanföras
              från dagens utskott för att kunna behandlas i ett sammanhang så
              att ingen kan säga att en fråga inte hör hemma på bordet? Vi måste
              få se en helhetslösning för bostadsfrågorna.
            </seg>
          </u>
          <note n="9822f3ef">
            Överläggningen var härmed avslutad.
          </note>
          <note n="b2b39d7a">
            16 § Styrningen av integrationspolitiken
          </note>
          <note n="02008242">
            Föredrogs
          </note>
          <note type="speaker" n="6ba775fb">
            Anf. 171 TOBIAS BILLSTRÖM (m):
          </note>
          <note n="23671473">
            Fru talman! Först och främst vill jag yrka bifall till den gemensamma
            alliansreservationen nr 1 och till den moderata reservationen
            nr 2.
          </note>
          <u who="Q3112958" xml:id="i-4a0592c6c07175c2-0" n="18721ca0">
            <seg n="e59d090b">
              Kvällens debatt i kammaren kring detta betänkande handlar om
              styrningen av den svenska integrationspolitiken. När jag tittade
              efter sist var det många socialdemokrater uppsatta på talarlistan.
              Jag ser inte så många här, men de lär behövas i avsaknad av den
              ansvariga ministern själv. Jag tycker att det är lite svagt av
              Jens Orback att inte ta sig tid att komma till kammaren när vi
              debatterar hans område, i synnerhet ett valår.
            </seg>
            <seg n="232eaaaa">
              Fru talman! Detta politikområde kan utan omsvep betecknas som
              ett misskött sådant. På punkt efter punkt ser vi hur sysselsättningsgraden
              för utrikesfödda är lägre i Sverige än för infödda, något som
              skiljer oss från övriga Europa och världen. Orsakerna till detta
              måste självfallet sökas i vårt land. Det är inte något som enbart
              kan förklaras med en enkel formel, utan det handlar om den samlade
              politik som förs av den socialdemokratiska regeringen.
            </seg>
            <seg n="c5a4f70d">
              Människor som kommer till Sverige ses inte som individer med
              förmåga att klara sig själva utan betraktas alltför ofta som offer.
              Med denna mentalitet skapas fiktionen av att människor är svaga,
              okunniga och oanställbara. Vi håller i dag på att få områden i
              vårt land där unga människor växer upp utan att ha en enda person
              i sin omgivning som har en normal lön. Alltför många är i stället
              beroende av en kombination av socialbidrag och svartarbete.
            </seg>
            <seg n="a252c8bb">
              I spåren av arbetslöshet och utanförskap följer ungdomsbrottslighet
              och gängkriminalitet. För två veckor sedan kom en studie från
              Lunds universitet som gjorts som intervjuer med ungdomsrånare
              i åldern 1517 år. Den visar hur fruktansvärd utvecklingen håller
              på att bli. Jag citerar ut Sydsvenska Dagbladet från den 21 mars.
            </seg>
            <seg n="d681d521">
              En av pojkarna i studien exemplifierar den aggressiva hållningen
              i förhållande till andra grupper i en mening som har fått ge namn
              åt själva studien: När vi är ute på stan och rånar, så krigar
              vi, vi krigar mot svenskarna.
            </seg>
            <seg n="8b4bb40f">
              Av intervjusvaren framgår att rånen i första hand inte utförs
              för att komma över pengar. Drivkraften är i stället spänningen
              och tillfredsställelsen över att få utöva makt. Så här uttrycker
              en av pojkarna det: Makt för mig är att svenskarna ska se på mig
              och lägga sig ner på marken och pussa mina fötter. Så ser det
              ut i Malmö, i Sverige, i dag den 5 april 2006. Så ser resultatet
              av tolv års socialdemokratisk integrationspolitik ut.
            </seg>
            <seg n="34b7060a">
              Fru talman! Konsekvenserna av regeringens politik är som allvarligast
              i storstadsområdena där arbetslöshet och uppgivenhet breder ut
              sig, till och med nu i den högkonjunktur som Sverige faktiskt
              befinner sig i.
            </seg>
            <seg n="4ac711cd">
              När vi söker orsakerna finns det ingen enskild fråga som är viktigare
              än den olycka som ligger i att den svenska välfärdsmodellen bidrar
              till extra höga marginaleffekter för just de grupper som har svag
              förankring på arbetsmarknaden, exempelvis invandrare. Dessa grupper
              får i högre grad inkomststöd via socialbidrag som trappas av krona
              för krona vid stigande inkomster och som därför ger hundraprocentiga
              marginaleffekter.
            </seg>
            <seg n="d832422a">
              Vi överväger från moderat håll att föreslå att en statlig etableringspeng
              införs för nyanlända flyktingar och anhöriginvandrare. Etableringspengen
              skulle utgå en viss period efter det att uppehållstillstånd har
              beviljats och inte avräknas mot en eventuell arbetsinkomst.
            </seg>
            <seg n="191da0e6">
              Vi föreslår också att arbetsgivare som anställer en nyanländ
              flykting eller anhöriginvandrare som deltar i undervisning i svenska
              för invandrare på minst halvfart under arbetstiden får en lönesubvention
              med 75 % av lönen så länge undervisningen pågår, dock högst tre
              år. Lönen bör utgå i enlighet med gällande kollektivavtal.
            </seg>
            <seg n="2ee2f9f0">
              Allianspartierna har i sina budgetar för hösten lagt förslag
              om att arbetsgivaravgiften ska slopas för privata arbetsgivare
              som anställer personer som befunnit sig långt från arbetsmarknaden
              under en längre tid. Den föreslagna rättigheten har fått namnet
              nystartsjobb. Den har tidigare omfattat människor som har varit
              långvarigt borta, långvarigt socialbidragsberoende utan arbete
              samt flyktingar och anhöriginvandrare som beviljats uppehållstillstånd.
            </seg>
            <seg n="237f3454">
              Vi moderater föreslår nu tillsammans med alliansen att nystartsjobben
              även ska omfatta nyanlända flyktingar som lyckas få ett arbete
              under asylprocessen innan uppehållstillstånd har beviljats.
            </seg>
            <seg n="b760e72f">
              Vi ifrågasatte syftet med inrättandet av ett integrationsverk.
              Vi har inte haft anledning att ompröva vår åsikt. Det är vår uppfattning
              att Integrationsverket successivt bör avvecklas. Vi föreslår i
              stället att Migrationsverket får ta över Integrationsverkets ansvar
              för att distribuera kommunersättningar vid flyktingmottagande.
            </seg>
            <seg n="b6b1f148">
              Fru talman! Den vårbudget som tydligen blev klar i dag i uppgörelsen
              mellan Socialdemokraterna, Miljöpartiet och Vänstern innehåller
              följande om integration som jag har hämtat från regeringens hemsida.
            </seg>
            <seg n="c42e4551">
              Jag ska penetrera förslagen och titta lite på vad de innebär.
            </seg>
            <seg n="39d009e6">
              100 skolor, 1 000 resurspersoner. För att förbättra elevernas
              resultat i skolan ska 1 000 resurspersoner med utländsk bakgrund
              anställas på skolor i segregerade områden. De ska fungera som
              stöd i undervisningen och bidra till att fler ungdomar kan gå
              ut skolan med fullständiga betyg.
            </seg>
            <seg n="1326d56d">
              Detta är precis samma sak som har sagts av regeringen i mer än
              tio års tid. I lite mindre format kommer jag ihåg det från debatter
              i Malmö kommunfullmäktige så långt tillbaka som 1998. Vad Sverige
              i stället behöver är fortbildade lärare, flera alternativa skolor
              i förorterna, en skola som satsar på kunskaper för de här eleverna.
              På det satsar inte den nuvarande regeringen.
            </seg>
            <seg n="95ab9e77">
              Snabb etablering av nyanlända invandrare. Arbetsförmedlingen
              får ett sammanhållet ansvar för att nyanlända invandrare snabbt
              kommer i arbete. Försöksverksamheten startar den 1 juli 2006 som
              ett geografiskt avgränsat försök under två år.
            </seg>
            <seg n="067762f6">
              Det är självklarheter ånyo självklarheter. Vem tycker inte att
              en arbetsförmedlings uppgift är att förmedla arbete? Problemet
              är att dessa myndigheter är utomordentligt dåliga på att göra
              det på ett effektivt sätt. Det har flera undersökningar konstaterat.
              Hade regeringen velat vara offensiv hade man i stället sökt en
              samordning av de många myndigheter som i dag strävar i olika riktningar
              och skapat en politik som ställer krav och ger möjligheter till
              dem som kommer till Sverige att delta i en meningsfull introduktion
              i näringslivet. Det gör man som sagt inte.
            </seg>
            <seg n="87540792">
              Ökade bidrag till antidiskrimineringsbyråer. Det borde knappast
              beröras. Sedan när bidrog en antidiskrimineringsbyrå med något
              konstruktivt? Antidiskrimineringsbyrån i Malmö gjorde förra året
              en uppföljare till Centrum mot rasisms ökända attack mot glassen
              Nogger black genom att anklaga glassbolaget GB för att glassen
              88 i själva verket är en hemlig kod för Heil Hitler, svarande
              mot åttonde bokstaven i alfabetet. Denna organisation ska nu få
              ännu mer av skattebetalarnas pengar. Tack, men nej tack.
            </seg>
            <seg n="86f21f9a">
              På regeringens hemsida läser vi slutligen: Ökat stöd till kommunerna.
              Kommuner som tar emot dem som fått permanent uppehållstillstånd
              med den nya asyllagen får ökat stöd. Totalt anslås ca 600 miljoner
              kronor 2006 till en kommunstimulans för att öka antalet kommunplatser.
              Dessutom ökas schablonersättningen från 2007.
            </seg>
            <seg n="d4952f43">
              Här kommer vi till den riktigt intressanta frågan kvällens clou,
              skulle man kanske kunna säga. Under i stort sett hela 90-talet
              har frågan om flyktingmottagandet varit ett stridsäpple mellan
              staten och landets kommuner. Konflikten har främst handlat om
              utformningen av ersättningen per flykting, det vill säga regeringens
              metod med schabloner.
            </seg>
            <seg n="ba320cd7">
              De svenska kommunerna är fed-up med regeringens attityd till
              problemet. Det är inte att undra på. I min hand har jag det brev
              som i förra veckan skrevs från en enig kommunstyrelse i min hemstad
              och valkrets Malmö till regeringen med uppmaning att lösa ett
              antal problem som den tillfälliga lagen genererar och att hantera
              problemet i stor. Det är inte mycket stöd för den politik som
              regeringen och stödpartierna för. Tvärtom kräver Malmö exakt det
              som vi moderater kräver, nämligen att staten ska ta över hela
              ansvaret för finansieringen av flyktingmottagandet och sluta med
              en schablonisering som är otillräcklig.
            </seg>
            <seg n="001fc854">
              Nu kommer regeringens gottepåse på 600 miljoner, lagom till valet
              naturligtvis. Med ca 25 000 kr per person det är ungefär vad det
              blir ska alltså den nedåtgående trend vändas som vi sett exempel
              på under tio års tid. Det är inte seriöst, särskilt inte när Integrationsverket
              har slagit fast att 90 % av anslaget till introduktion går direkt
              till försörjningsstöd, alltså till socialbidrag. Regeringen skulle
              såvitt jag och mitt parti kan bedöma kunna fyrdubbla summan från
              600 miljoner till 2,4 miljarder, från 25 000 till 100 000, och
              det skulle ändå inte ändra en enda bokstav i den problematik som
              vi har framför oss.
            </seg>
            <seg n="dba53f83">
              Regeringen ägnar sig i stället åt krypskytte mot de av landets
              borgerliga kommuner som inte anses göra sin plikt och ta emot
              de flyktingar som strömmar fram ur den tillfälliga asyllagstiftningen.
              Uppenbarligen har bara 48 av de 250 kommuner som tillfrågats sagt
              ja. Majoriteten av landets kommuner är socialdemokratiskt och
              inte borgerligt styrda. Vad borde slutsatsen bli?
            </seg>
            <seg n="ce8f4c5a">
              Möjligheten att erbjuda både bostad och arbete är hyfsat begränsad
              i rätt många kommuner. Många människor är redan utan arbete i
              vissa kommuner, i andra finns inte bostäder. Mängden pendlare
              i Sverige har ökat dramatiskt. Att pendla kostar pengar. Det finns
              det lite av i den schablon som staten i dag ger.
            </seg>
            <seg n="25c9dad0">
              Linjen är tydligen att de borgerliga kommunerna är ensamma ansvariga
              för att regeringens politik havererar. Man behöver bara titta
              på uttalandet i Aktuellt i politiken från slutet av februari.
              Där svarar statsrådet Jens Orback att Danderyd ska höja skatten
              med 25 öre och bygga hyresrätter. Det är lite goddag yxskaft över
              den argumentationen.
            </seg>
            <seg n="2454e41f">
              Har Jens Orback hört talas om finansieringsprincipen, det vill
              säga att staten ska finansiera de åtaganden som man ger kommunerna?
              Hur löser ett eventuellt bostadsbyggande i kommunerna problemet
              med framtida socialbidragsberoende som ytterst beror på en socialdemokratisk
              politik som ger färre och inte fler nya jobb?
            </seg>
            <seg n="5111ff50">
              Vi moderater har full förståelse för de socialdemokratiska och
              borgerliga kommunalråd som tvekar och som säger nej till att skriva
              avtal med Integrationsverket om att ta emot flyktingar. Det saknas
              helt enkelt en långsiktig finansiering av flyktingpolitiken på
              det sätt som Malmö talar om i sitt brev.
            </seg>
            <seg n="060cd236">
              Det är definitivt inte något Columbi ägg att bara fixa kommunplaceringarna.
              De som flyttar ut i landet återfinns ju ändå i storstadskommunerna
              inom något år i Gällivare i går i Helsingborg i dag. Vad tänker
              regeringen och stödpartierna göra åt den saken? Det skulle vara
              mycket intressant att få höra här i kväll.
            </seg>
            <seg n="3bc236d9">
              Slutsatsen är alltså knappast att bara satsa på att fler kommuner
              ska ta emot. Kombineras inte det med åtgärder som gör det mer
              attraktivt kommer inte problemet att lösas. Den grupp vi talar
              om är ju den som redan har fått uppehållstillstånd. De upphör
              att vara människor som kan placeras ut enligt en uppgjord mall.
              De har full frihet att röra sig över ytan.
            </seg>
            <seg n="154d4d9e">
              Det är också uppenbart att Socialdemokraterna i regeringen, trots
              alla försök att skylla över saken på andra, har försatt sig själva
              i den röra som nu råder. Moderaterna har inte efterfrågat den
              nya asyllagen. Vi har tvärtom med kraft argumenterat emot den,
              och som enda parti i kammaren röstat emot den. Att den genomfördes
              var beklagligt eftersom det som nu händer gick att förutse.
            </seg>
            <seg n="157827d9">
              I sin iver att behålla makten valde Socialdemokraterna en annan
              väg. Vänsterpartiet och Miljöpartiet krävde, som bekant, lagen
              för att låta Göran Persson stanna kvar som statsminister. Jag
              tycker därför att Socialdemokraterna här i kammaren är skyldiga
              Malmös kommunpolitiker, och andra som undrar över regeringens
              linje ett svar på frågan: Hur ska introduktionsersättningen hanteras
              i framtiden?
            </seg>
            <seg n="066db5b9">
              En tanke vore att det skulle utgå bonus till den kommun som åstadkommer
              något och lyckas få folk i arbete. Vi pratar då om nya jobb, inte
              bara sysselsättningsåtgärder. Malmö skulle inte under socialdemokratiskt
              styre bli särskilt kompenserat i så fall. Det har vi sett flera
              exempel på. Är det något av Malmös förslag som Socialdemokraterna
              över huvud taget är beredda att pröva? Det är en lång lista.
            </seg>
            <seg n="56413c90">
              Herr talman! Valet i september får visa om väljarna vill ha mer
              av den misslyckade integrationspolitik som bedrivs eller om man
              vill ha något fungerande. Jag är ganska övertygad om att debatten
              i dag kommer att visa precis var skiljelinjerna går inför den
              17 september.
            </seg>
          </u>
          <note type="speaker" n="1d648896">
            Anf. 172 MAURICIO ROJAS (fp):
          </note>
          <u who="Q2396467" xml:id="i-9026ac521f17946f-0" n="90d53162">
            <seg n="841e322c">
              Herr talman! Jag står bakom Folkpartiets alla reservationer,
              men för att spara tid vid voteringen yrkar jag bifall enbart till
              reservationerna 1 och 3.
            </seg>
            <seg n="e656c076">
              I det betänkande som vi diskuterar i dag behandlas en framställan
              från Riksrevisionens styrelse baserad på en av de viktigaste utvärderingar
              som har gjorts av den socialdemokratiska integrationspolitiken.
              Det handlar om Riksrevisionens rapport Från invandringspolitik
              till invandringspolitik från mars 2005.
            </seg>
            <seg n="5907c987">
              Det är en titel som säger allt om hur det har gått med den omvandling
              av den gamla invandrarpolitiken som gjordes 1997 och som skulle
              ge upphov till en helt ny politik, det som därefter har kallats
              integrationspolitik.
            </seg>
            <seg n="726667d0">
              Som Riksrevisionen har konstaterat blev det inte alls något nytt
              utan bara en upprepning av den gamla misslyckade politiken, och
              med samma resultat, kan man tillägga, det vill säga ett växande
              utanförskap för alltfler personer som har flyttat eller flytt
              till Sverige.
            </seg>
            <seg n="c426b9d1">
              Man kan i Riksrevisionens rapport läsa:
            </seg>
            <seg n="a5140767">
              År 1997 beslutade riksdagen att införa en ny integrationspolitik,
              som avsåg att ersätta den tidigare invandrarpolitiken I propositionen
              slår regeringen fast att den förda politiken kommit att förstärka
              en uppdelning av befolkningen i ett vi och ett dom. Politiken
              hade därigenom bidragit till det utanförskap som många invandrare
              och deras barn upplever i det svenska samhället Riksrevisionens
              granskning visar att integrationspolitiken ännu inte har fått
              avsett genomslag. Säråtgärder utifrån invandrarskap har inte begränsats
              till den första tiden i Sverige. Regeringens mål- och resultatstyrning
              har till stora delar fortsatt att baseras på de utgångspunkter
              som invandrarpolitiken vilade på.
            </seg>
            <seg n="65eecb53">
              Med andra ord, herr talman, har den politik som har förts efter
              reformen 1997 ännu mer förstärkt utanförskapet och uppdelningen
              av samhället mellan vi och dom. Det är vad det långa socialdemokratiska
              regeringsinnehavet har betytt. Därför är det nedslående att konstatera
              att som svar på denna häftiga kritik ändrar man inte politiken
              utan tillsätter en utredning till.
            </seg>
            <seg n="beed3e96">
              I stället för att följa Riksrevisionsstyrelsens förslag om att
              förtydliga integrationspolitikens mål och handla annorlunda har
              man nu tillsatt en ny utredning. Typiskt för denna regering.
            </seg>
            <seg n="0f5d6888">
              Herr talman! Utöver nya utredningar har regeringen också satt
              i gång en omfattande kampanj i syfte att skönmåla verkligheten
              och övertyga den som övertygas kan om att kuggarna tar i, att
              äntligen går det bättre.
            </seg>
            <seg n="8ccc24f0">
              I riksdagens särskilda debatt om situationen i utsatta förorter
              den 14 oktober 2005 upprepade integrationsministern Jens Orback
              orden kuggarna tar i sju gånger. Och Jens Orback har fortsatt
              att upprepa mantrat kuggarna tar i så fort tillfälle ges. Och
              så gör Socialdemokraterna i kör numera.
            </seg>
            <seg n="1cd13687">
              Men verkligheten vill inte ge ministern eller socialdemokratin
              rätt. Kuggarna tar inte i bara därför att Jens Orback och hela
              det mäktiga socialdemokratiska propagandamaskineriet upprepar
              det, lika lite som en lögn blir sanning för att den upprepas tusen
              gånger.
            </seg>
            <seg n="b9a28fb7">
              Herr talman! Tre viktiga rapporter har under de två senaste veckorna
              visat att verkligheten går åt motsatt håll än vad regeringen påstår
              och att kuggarna inte alls tar i. Dessa rapporter visar entydigt
              ett land med växande klyftor, ett land där inte alla är med.
            </seg>
            <seg n="217f5fc8">
              Den första rapporten är Rädda Barnens rapport Skilda uppväxtvillkor
              , om utvecklingen av barnfattigdomen bland barn till ensamstående
              mellan 1991 och 2003. När rapporten presenterades på DN Debatt
              kunde följande läsas:
            </seg>
            <seg n="4514cda1">
              Flertalet barn har fått det bättre sedan 2000-talets början.
              Samtidigt har vissa barn fortsatt att ha det sämre, och skillnaderna
              har ökat. Av dem som fått det sämre finns de flesta i Helsingfors,
              Göteborg och Malmö, framför allt i vissa av storstädernas stadsdelar
              Barn själva födda utomlands eller med föräldrar födda utomlands,
              löper fyra gånger högre risk att växa upp i barnfattigdom än barn
              med helsvensk bakgrund.
            </seg>
            <seg n="5e16c272">
              Detta är socialdemokratins Sverige, herr talman.
            </seg>
            <seg n="204b64a0">
              Den andra rapporten är Socialstyrelsens rapport Social rapport
              2006 . Den bekräftar med all tydlighet bilden av ett land där
              klyftorna växer. Där står:
            </seg>
            <seg n="394c3d5d">
              Majoriteten av Sveriges befolkning har fått det bättre efter
              1990-talets lågkonjunktur. Samtidigt står det fler utanför såväl
              arbetsmarknaden som socialförsäkringsskyddet jämfört med 1990.
              Många av dem är utrikesfödda. Den etniska segregationen har ökat
              i storstadsregionerna. I de ekonomiskt mycket resurssvaga storstadsområdena
              bor knappast några infödda svenskar.
            </seg>
            <seg n="79aa0adb">
              Den bild som Social rapport 2006 ger gäller tyvärr inte bara
              i storstäderna. Det visas på ett mycket tydligt sätt i den tredje
              rapporten som jag vill kommentera i dag, Utanförskapets karta
              2006 . Det är tredje året i rad som Folkpartiet presenterar en
              liknande rapport, och vi har sett hur läget ständigt försämras.
            </seg>
            <seg n="17fd1dfa">
              För två år sedan kunde vi konstatera att Socialdemokraterna fick
              förvalta den längsta högkonjunktur i modern historia och misskötte
              uppgiften kapitalt. På slutet av den långa uppgången som kulminerade
              2002 fanns det fler människor i utanförskap än någonsin tidigare
              under en liknande period. De områden som präglas av mycket låg
              sysselsättning, undermåliga skolresultat och andra tecken på utanförskap
              ökade från 3 år 1990 till 130 år 2002.
            </seg>
            <seg n="b8224326">
              I Utanförskapets karta 2006 konstaterar vi en fortsatt försämring
              av läget. Antalet utsatta områden ökar ännu mer och uppgår nu
              till 157. Antalet människor som bor i utanförskapsområdena har
              på två år gått upp med 25 %, från 402 000 till 503 000 individer.
              Det är en halv miljon, herr talman. 157 mycket utsatta bostadsområden
              är inte ett litet misslyckande som vi talar om. Och utsattheten
              i dessa områden växer. Detta är definitivt inte en bild av ett
              land där alla är med.
            </seg>
            <seg n="afff6c77">
              Herr talman! Varför har det gått så här? Varför detta växande
              utanförskap? Varför denna förödande uppdelning av vårt samhälle?
              Är det för att svenskarna är rasister, som många på vänsterhåll
              hävdar?
            </seg>
            <seg n="515709e4">
              Argumentet utbasuneras nuförtiden från Rosenbads presskonferensrum
              genom regeringens officiella integrationsutredare. Så låt oss
              titta lite närmare på denna förklaring till integrationsmisslyckandet.
            </seg>
            <seg n="4c8f1510">
              Herr talman! All forskning pekar på att attityderna till invandrade
              personer inte nämnvärt har förändrats i Sverige under de senaste
              40 åren. De har faktiskt blivit en aning mer toleranta. Hur kan
              då dessa i grunden oförändrade attityder förklara en så dramatisk
              förändring av invandrarnas ställning på arbetsmarknaden som den
              som har inträffat sedan mitten på 1970-talet?
            </seg>
            <seg n="b584739f">
              Det kan de givetvis inte göra. För att kunna begripa denna förändring
              måste vi tala om helt andra saker, som man från vänsterhåll inte
              så gärna vill tala om.
            </seg>
            <seg n="c10b1a9b">
              Det jag tänker på är den tillväxtpolitik som Socialdemokraterna
              har bedrivit i åratal, en politik som leder till att för få jobb
              skapas. Där finns utanförskapets verkliga hemlighet, inte i svenska
              folkets påstådda rasism.
            </seg>
            <seg n="1ce82f2a">
              Låt mig, herr talman, exemplifiera med några siffror:
            </seg>
            <seg n="809c94db">
              I mars 2005 fanns det enligt Statistiska centralbyrån 39 300
              jobb färre än i mars 1985. 20 år och minus 39 300 jobb är den
              svenska tillväxtens tämligen unika facit. Samtidigt har det tillkommit
              ytterligare 470 900 personer i arbetsför ålder.
            </seg>
            <seg n="d3fd6ed9">
              Det fattas alltså över en halv miljon jobb. Det är grunden till
              alla andra problem. Utanförskapet kommer aldrig att effektivt
              kunna bekämpas om inte den grunden förändras. Vi har haft en socialdemokratisk
              tillväxtmodell som skapar utanförskap. Detta vill Socialdemokraterna
              förtiga. Därför väljer man att i stället för att erkänna sina
              egna misstag skuldbelägga hela svenska folket. Det är ett ynkligt
              grepp!
            </seg>
            <seg n="95ac0eba">
              Detta enorma jobbunderskott är bakgrunden till den diskriminering
              som finns i Sverige och som inte är hårdare än i andra länder
              men som slår oändligt mycket hårdare i en situation där det finns
              ett så stort jobbunderskott som det i Sverige.
            </seg>
            <seg n="b499fa8e">
              Slutsatsen av detta är inte bara att vänstern driver en skamlig
              desinformationskampanj, utan slutsatsen är också att en allmän
              politik för tillväxt med jobb är den viktigaste särskilda integrationsåtgärd
              som tänkas kan.
            </seg>
            <seg n="1ebf7a53">
              Det handlar om en företagarvänlig politik som gör det lättare
              att anställa. Det handlar om att behandla dem väl som tar risken
              att starta eget och om att göra det möjligt för egenföretagare
              och småföretagare att ta det beslut som så många i dag inte vågar
              ta, nämligen beslutet att anställa någon. Vi måste minska både
              riskerna och kostnaderna för ett sådant beslut. Det är en bra
              integrationspolitik, och det kommer vi med all kraft att driva
              efter valsegern i september 2006.
            </seg>
            <seg n="8b09888f">
              Hela vår övriga integrationspolitik, som vi i detalj har redovisat
              i olika sammanhang, är ett komplement till denna generella politik
              för tillväxt med jobb en politik som genom att gynna alla också
              gynnar de mest utsatta i vårt samhälle.
            </seg>
            <seg n="d14dfc1b">
              Herr talman! Folkpartiets övriga integrationspolitik kan inte
              sammanfattas på några få minuter. Jag nöjer mig därför med att
              nämna några viktiga punkter i vårt integrationsprogram:
            </seg>
            <seg n="6bd5a708">
              Allt detta och mycket mer bör göras för att bryta utanförskapet.
              Socialdemokraterna har fått tolv år på sig att visa att man kan
              göra det. Verklighetens dom mot partiet är inte nådig. Därför
              kommer mycket mer att utlovas under de kommande månaderna i syfte
              att dölja regeringens integrationsfiasko. Jens Orback och Socialdemokraterna
              har vaknat och insett att valet närmar sig. Nu lovar man 1 miljard
              i stället för en genomtänkt politik mot utanförskapet. Men väljarna
              kommer inte att låta sig duperas på detta sätt. Det behövs mer
              för att dölja tolv år av misslyckande.
            </seg>
          </u>
          <note n="d0daf8fe">
            I detta anförande instämde Anne-Marie Ekström (fp).
          </note>
          <note type="speaker" n="68374ab4">
            Anf. 173 SVEN BRUS (kd):
          </note>
          <u who="Q5588504" xml:id="i-005766096dd22177-0" n="54f0b70b">
            <seg n="14bca1f4">
              Herr talman! Det här betänkandet handlar om styrningen av integrationspolitiken.
              Utgångspunkten är Riksrevisionens skarpa kritik mot regeringens
              styrning och uppföljning på det här området. Kritiken är berättigad,
              för i själva verket handlar det om en avsaknad av styrning och
              uppföljning.
            </seg>
            <seg n="1504165b">
              Myndighetsstyrningen är otydlig och präglas av punktinsatser,
              säger Riksrevisionen. Uppföljningen är bristfällig, och det saknas
              kunskap om de eventuella effekterna av de insatser som man gjort.
            </seg>
            <seg n="45508526">
              Målet är naturligtvis ett samhälle med lika rättigheter, skyldigheter
              och möjligheter för alla detta oavsett vilken bakgrund man har.
              Styrningen av integrationspolitiken har i själva verket varit
              så svag att skillnaderna har ökat snarare än minskat på det här
              området.
            </seg>
            <seg n="3b7071a9">
              Jag skulle kunna rada upp en mängd statistik som belyser detta
              förhållande, som visar på det stora utanförskapet på arbetsmarknaden
              i form av bostadssegregation och på område efter område i samhället.
              Jag ska inte trötta kammaren med statistik och siffror, men bilderna
              är tydliga ja, alltför tydliga i vårt land.
            </seg>
            <seg n="b4538296">
              Under de senaste 50 åren har hundratusentals människor flyttat
              till Sverige nya invånare som har berikat vårt land. De allra
              flesta av dem är människor som har kommit hit med drömmar, med
              livsprojekt och med kraft att bygga ett nytt liv i ett nytt land.
              Dessvärre kan vi konstatera att drömmarna och kraften i alltför
              många fall har fått sig allvarliga törnar i det nya landet.
            </seg>
            <seg n="5e761b39">
              Jag kan föreställa mig att dessa hundratusentals nysvenskar som
              befinner sig i ett utanförskap har lite svårt att ta till sig
              statsministerns budskap om att alla ska med. Det kan närmast uppfattas
              som ett hån mot dessa människor, för de är verkligen inte med.
              Om de nu enligt statsministerns vision ska med är det ändå så
              att ett gigantiskt misslyckande ligger bakom.
            </seg>
            <seg n="46b3c569">
              Var femte person som i dag bor i Sverige har utländsk bakgrund.
              Här finns en mångfald som vi kristdemokrater tycker att det är
              viktigt att bejaka. Det gör vi utifrån vår människosyn men också
              därför att vi tror att mångfald skapar dynamik och ekonomisk utveckling
              i ett samhälle. Vi har naturligtvis ingen naiv tro på att det
              här uppstår av sig självt. Här krävs det en aktiv och målinriktad
              politik. Det är just den politiken som nu saknas enligt Riksrevisionens
              granskning och enligt den verklighet som vi ser runtomkring oss.
              Vi skulle önska ett annat utfall av politiken för de många nya
              svenskarnas skull men också för hela vårt samhälles skull för
              samhällsklimatets skull.
            </seg>
            <seg n="7ea8d0c7">
              Herr talman! Vi kristdemokrater har en rad invändningar mot dagens
              bristfälliga politik och en rad förslag till förbättringar. Det
              har vi uttryckt i ett antal reservationer. Jag återkommer till
              några av dem. Men i grunden handlar det väldigt mycket om hur
              vi vill bygga mångfaldens samhälle. Jag vill förmedla en bild
              till kammaren.
            </seg>
            <seg n="3fee9c2c">
              Visionen om en lyckad integrationspolitik kan liknas vid ett
              träd. Trädet har rötter åt olika håll. På samma sätt har det svenska
              samhället och människor som bor här rötter i olika kulturer. Några
              av rötterna har betytt mer än andra för att ge vårt svenska samhälle
              ett stabilt fäste.
            </seg>
            <seg n="efa8ba5e">
              I grundskolans läroplan kallas den här värdegrunden för västerländsk
              humanism och kristen tradition. Det är egentligen samma sak som
              uttrycks i FN:s deklaration om de mänskliga rättigheterna: Alla
              människor i ett gott samhälle måste göras medvetna om de gemensamma
              kulturella och demokratiska arven.
            </seg>
            <seg n="ca488ea5">
              Rötterna förenas i en stam. Trädstammen uttrycker det som vi
              alla behöver vara överens om för att samhället ska fungera. Man
              skulle kunna kalla det för ett etiskt minimum.
            </seg>
            <seg n="c0e9b5d7">
              Med starka och förgrenade rötter och med en stabil stam kan kronan
              växa fritt och breda ut sig åt alla håll. Kronan visar den skapande
              kraften, friheten och mångfalden av människor.
            </seg>
            <seg n="d1f268ed">
              Mångfaldens Sverige är alltså inte en vildvuxen buske utan rötter.
              Individens frihet och rätten för alla att forma sina egna liv
              fordrar respekt för grundläggande värden. Rötterna och stammen
              måste vara stabila för att trädet ska kunna slå ut i blom.
            </seg>
            <seg n="892f236b">
              Den här bilden kan beskriva visionen om ett samhälle där vi bejakar
              mångfalden och där alla får vara med, där ingen hålls tillbaka
              och där ingen lämnas efter, som vår partiledare brukar uttrycka
              det.
            </seg>
            <seg n="15f0ed35">
              Herr talman! I skuggan av den tillfälliga asyllagstiftningen
              har debatten om kommunernas ansvar blossat upp igen. För en tid
              sedan var till och med två socialdemokratiska statsråd ute och
              ondgjorde sig över borgerligt styrda kommuner dessa skulle vara
              mer ovilliga att ta ansvar än socialdemokratiskt styrda.
            </seg>
            <seg n="71572586">
              Var man har hämtat underlaget för det påståendet är svårt att
              förstå. Jag tror egentligen inte att kommunerna generellt är ovilliga
              att ta ansvar för nyanlända flyktingar. Frågan är bara vilka förutsättningar
              den förda politiken ger kommunpolitikerna. Det krävs naturligtvis
              en ambitiös nationell politik för fler jobb, och det kärvs en
              rad reformer av integrationspolitiken. För allt detta är det ytterst
              regeringen som har ansvaret och inte kommunpolitikerna i första
              hand. Då är det ganska magstarkt att skuldbelägga enskilda kommuner
              för påstådd ovilja att ta ansvar.
            </seg>
            <seg n="9215e926">
              Vi kristdemokrater vill avskaffa systemet med förhandlingar och
              avtal med kommunerna om placering av flyktingar. Den nuvarande
              ordningen skapar politiska motsättningar, det kan vi se mycket
              tydligt just nu. Den missgynnar dessutom de människor det handlar
              om. Vi vill i stället att stödet till nyanlända fritt ska följa
              individen i form av det som vi kallar för en utvecklingspeng.
              Den skulle kunna ge resurser till försörjning under en begränsad
              tid och vidare till svenskundervisning och arbetspraktik, allt
              efter personens eget val.
            </seg>
            <seg n="f076a872">
              Herr talman! Varje kommun bör med regelbundenhet ordna introduktionsmöten
              med nyanlända personer. Där ska man få information om kommunen,
              om jobb och företag, om svenskundervisning med mera. Man ska få
              veta om sina rättigheter och möjligheter men också om skyldigheter
              och de förväntningar som samhället har på oss alla. För en god
              introduktion räcker det naturligtvis inte med ensidiga kontakter
              mellan nyanlända och myndigheter. Det så kallade civila samhället
              behöver engageras ännu bättre än i dag. Här finns nämligen stora
              resurser att ta till vara. Varje nyinflyttad skulle kunna erbjudas
              en kontaktfamilj, och rekryteringen kan ske just genom föreningar
              och organisationer. Det finns en rad exempel på detta som utskottet
              har studerat i Kanada och på andra håll. Ett lyckat exempel på
              nära håll är försöket i Helsingfors med personliga flyktingguider.
            </seg>
            <seg n="f5871af8">
              Herr talman! Alla arbetsgivare ska enligt lag bedriva ett aktivt
              arbete mot diskriminering. Staten har ett särskilt ansvar att
              vara ett föredöme på detta område. Fem år efter det att man fått
              i uppdrag att upprätta handlingsplaner för etnisk mångfald bland
              de anställda har fortfarande en tredjedel av myndigheterna inte
              gjort det. Statskontoret har visat att mångfaldsarbetet inte ses
              som en naturlig del av myndigheternas verksamhet. De handlingsplaner
              som ändå har tagits fram har inte haft någon större effekt. Det
              är regeringen som bär ansvaret och som måste se till att arbetet
              påskyndas och sker effektivt. De handlingsplaner som trots allt
              tas fram måste också få avsedd verkan. Det får de inte om målen
              är så diffusa som de är i dag. Ett första steg bör vara att minst
              en femtedel av de anställda i staten, kommunerna och landstingen
              har ett annat ursprung än det traditionellt svenska.
            </seg>
            <seg n="f82d839f">
              Herr talman! Även vi kristdemokrater vill avveckla Integrationsverket,
              inte för att Integrationsverkets tjänstemän gör ett dåligt arbete.
              Det finns en rad oerhört engagerade, duktiga och kunniga medarbetare.
              Men vi tror att det i grunden är feltänkt att ha en särskild statlig
              myndighet för integration. Vi har inget jämställdhetsverk eller
              tillgänglighetsverk. Jämställdhet och tillgänglighet ska genomsyra
              verksamheten, och det ska också mångfalden och integrationen göra
              och inte låsas in i en särskild myndighet.
            </seg>
            <seg n="72b51c0d">
              Herr talman! Det är viktigt att betona medborgarskapets rättigheter
              och skyldigheter. En form för detta kan vara ett ge alla nya medarbetare,
              medborgare, en medborgarbok. Där ska medborgarskapets innebörd
              göras tydlig och samhällets grundvärderingar beskrivas. Den här
              boken skulle också kunna ges till varje svensk medborgare som
              fyller 18 år. Medborgarboken bör förmedla den värdegrund som beskrivs
              i skolplanen om människolivets okränkbarhet, individens frihet
              och integritet och alla människors lika värde. Överlämnandet av
              boken bör kunna ske i samband med en ceremoni i hemkommunen där
              man välkomnar och uppmärksammar de nya svenskarna och dem som
              blivit myndiga. Jag tror inte att man ska underskatta betydelsen
              av att då och då manifestera de värden som vi bekänner oss till.
            </seg>
            <seg n="d63abafc">
              Herr talman! Jag står självfallet bakom alla de reservationer
              vi kristdemokrater har själva och tillsammans med andra partier.
              Här yrkar jag dock bifall endast till reservationerna 1 och 8.
            </seg>
          </u>
          <note type="speaker" n="709b716c">
            Anf. 174 KALLE LARSSON (v):
          </note>
          <u who="Q5937876" xml:id="i-520d933f2d35122c-0" n="b0f9c997" next="i-ca22ad678d8e5587-0">
            <seg n="ea5047d2">
              Herr talman! Att se ut över Sverige i dag är att se ut över ett
              land med stora klyftor mellan dem som är födda i arbetarklassen
              och dem som är födda med guldsked i munnen, mellan män och kvinnor,
              mellan infödda och invandrare. Vi lever i ett samhälle som präglas
              av orättvisor men också av människor som organiserar sig och kräver
              förändring av dessa orättvisor. Javisst, här i kammaren är välrepresenterade
              också de som försöker upprätthålla de grundläggande orättvisorna.
              Vi ska återkomma till det i debatten. För vår del är det ändå
              viktigt att kunna se att många människor agerar jag ska återkomma
              till det för att förändra och åstadkomma en varaktig förändring
              av de djupa klyftor som vi ser.
            </seg>
            <seg n="976ac42f">
              På frågan om integrationspolitiken har misslyckats är svaret:
              Visst har den det, delvis därför att integrationspolitik aldrig
              kan lyckas om det är enstaka resurser riktade bara till människor
              med utländsk bakgrund, delvis därför att det varit otillräckliga
              insatser i kampen mot diskriminering. Både generella insatser,
              mycket kraftfullare än de vi hittills har sett, och kamp mot diskriminering
              mer riktad och fokuserad än den vi hittills har sett är absolut
              nödvändiga.
            </seg>
            <seg n="3dfcd2b4">
              Vad har vi hittills hört av debatt från riksdagens talarstol
              denna sena kväll? Jo, vi har av Tobias Billström från Moderaterna
              fått höra att man motsatte sig den tillfälliga asyllagen. Det
              är ingen nyhet, men det är värt att påpeka igen för den flyktingfamilj
              som med stöd av den tillfälliga lagen nu har fått chansen att
              bygga en framtid i Sverige att hade Tobias Billströms parti fått
              bestämma hade de inte fått stanna, därför att de då ansetts tynga
              det svenska systemet för mycket. Det är värt att notera synen
              på vad som är problem och inte i den beskrivningen. För oss är
              det välkommet att 12 00013 000 människor redan har fått chansen
              att bygga en framtid i det här landet med stöd av den lagen.
            </seg>
            <seg n="9cc1b7ff">
              Mauricio Rojas valde att rabbla rapporter, låtsas om som han
              inte förstår begreppet institutionell rasism alls, som om det
              vore samma sak som att man påstod att folk i allmänhet i Sverige
              var rasister. Det är att ställa sig själv vid sidan av den debatt
              som förs i dag. Var lite försiktig, Mauricio Rojas, med att ta
              ut valsegern i förskott. Visserligen är vi många som ser att tolv
              år av socialdemokratiskt styre inte har varit tillräckligt, men
              vi är också tillräckligt många i det här landet som inte är beredda
              att ge dig och ditt parti ens tolv sekunder.
            </seg>
            <seg n="9884146a">
              Så får vi av Sven Brus lågmält, hederligt anfört, sin vana trogen
              alltså, höra att medborgare kanske skulle heta medarbetare. Det
              var en felsägning, tror jag, men det var inte så illa tänkt. Kanske
              är det perspektivet vi ska försöka ha lite oftare. Men den västerländska
              humanismen och den kristna traditionen likställs med de mänskliga
              rättigheterna, och därom finns det en hel del att tvista. Många
              är nog väl medvetna om att också andra stora religioner och också
              andra delar av världen har bidragit till att skapa de mänskliga
              rättigheterna, och de är gemensamma för vårt arbete både här och
              i andra delar av landet.
            </seg>
            <seg n="4d2b3c3a">
              Herr talman! Det är inte lätt att komma överens med socialdemokratin
              i förhandlingar. Det har det inte varit i de här budgetförhandlingarna
              heller. Jag tar upp frågan därför att det vi nu diskuterar, integrationspolitiken
              och dess styrning och framförande, har budgetpropositionen trots
              allt bäring på.
            </seg>
            <seg n="80d17ae2">
              Jens Orback, som dessvärre inte är här i dag och jag beklagar
              det presenterade i DN Debatt den 27 mars några av sina förslag
              inför dessa förhandlingar. Generellt sett var det ett obefintligt
              könsperspektiv på de förslag han lade fram, och det var en himla
              massa nya projekt.
            </seg>
            <seg n="c809574c">
              Den som så småningom kan läsa den vårproposition som vi kommer
              att anta här i kammaren med bred majoritet kommer att kunna se
              att det är mycket mindre projekt. Det är dessutom ett tydligare
              könsperspektiv i propositionen nu. Man får då förstås fundera
              över varifrån de förslagen till förbättringar har kommit. Jag
              vet svaret.
            </seg>
            <seg n="456dcf73">
              Men det är ändå en genomgång nu, och det kan man konstatera av
              ett antal insatser som inte alls ska förringas. Det är lätt att
              kasta i väg dem och säga: Det här hjälper ingenting. Men då läser
              man illa eller är illa insatt.
            </seg>
            <seg n="ebb0b69b">
              Det vi nu gör är att vi satsar på 1 000 nya jobb i förskolor
              och skolor i förortsområden. För vår del är det viktigt att det
              är utbildad personal och att anställningarna sedan kan permanentas,
              inte fler tillfälliga satsningar utan permanenta anställningar
              i offentlig sektor. Se där en inledning på något som kan bli större.
            </seg>
            <seg n="f47d8911">
              Vi utvecklar och permanentar satsningen på arbetsplatsintroduktion
              för invandrade. Vi gör flera satsningar för att skapa jämlika
              förutsättningar för företagande. Den som tror att vi motsätter
              oss företagande har dålig koll på verkligheten. Läs om de satsningar
              som nu kommer att genomföras!
            </seg>
            <seg n="6555ba54">
              Vi aviserar försök med avidentifierade ansökningshandlingar i
              offentlig sektor för att detta sedan också ska kunna prövas i
              den privata sektorn. Det kommer mer pengar till arbetet mot diskriminering,
              för validering och kompletterande utbildning och för lärlingsutbildning.
              Vi kommer också att uppmuntra asylsökande att arbeta under väntetiden.
            </seg>
            <seg n="bda00e9f">
              När det gäller insatsen mot diskriminering, låt mig säga det,
              låter det på Tobias Billström som om de lokala antidiskrimineringsbyråerna
              bara bedriver kampanjer mot glass. Men de gör ju mycket mer än
              så, ett mycket mer värdefullt arbete. De samlar nämligen ihop
              människors upplevelser av diskriminering och för dessa vidare,
              många gånger också till prövning. Det finns ett antal exempel
              där prövningen har lett till fällanden. Men det är klart att om
              man inte tycker att diskriminering är något problem i allmänhet,
              då är antidiskrimineringsbyråerna ett problem.
            </seg>
            <seg n="01ea3be0">
              Visst, detta är icke tillräckligt. Det finns en mängd andra insatser,
              mer omfattande och mer strukturella, som behöver genomföras.
            </seg>
            <seg n="16caa7ce">
              Rätten till arbete 1 000 jobb är för lite. Varför inte 200 000
              offentliga nya jobb? Det är fullt möjligt och realistiskt att
              genomföra. Den satsningen kommer.
            </seg>
            <seg n="c4def4f2">
              Rätt till bostad handlar om bostadsanvisningslag, obligatoriska
              bostadsförmedlingar, byggandet av nya hyreslägenheter, insatser
              för att spränga sönder segregationen i de mest etniskt rena områdena,
              i våra innerstäder och i våra förortsområden där villaboendet
              dominerar.
            </seg>
            <seg n="00b2d6fb">
              Rätt till utbildning handlar om resurser. Det handlar också om
              att skapa mötesplatser på skolorna, att säga nej till utvecklingen
              där den som har en viss bakgrund väljer en viss skola oberoende
              av om bakgrunden är en viss klasstillhörighet, en viss etnisk
              tillhörighet eller en viss religion. Skolan ska vara en mötesplats
              för olika värderingar, för olika erfarenheter. Skolan ska inte
              vara en plats där vi speglar oss i våra likar, för då möter vi
              icke utmaning, då möter vi inte förändring.
            </seg>
            <seg n="8c9b6dea">
              Det som väl är kvällens clou är kommunersättningen. Den som så
              småningom tar del av vårpropositionen kommer att kunna se att
              visst är det så att det avsätts pengar för att man nu tillfälligt
              tar emot fler personer som kommer att behöva kommunplaceras. Avsaknaden
              av en sådan satsning skulle ju innebära att man skulle kommunplacera
              en mängd människor utan att ge kommunerna de bidrag som behövs
              för att kommunerna ska få möjligheterna. Men det är inte det enda
              som görs. Det avsätts faktiskt också ersättningar under flera
              kommande år, just eftersom vi bland annat har sagt att kommunersättningen
              under lång tid har varit underfinansierad. För vår del det är
              också en del av det här betänkandet tycker vi att detta borde
              följas upp av att man också tydliggör kommunernas skyldighet och
              ansvar, för det är inte Malmö kommun som har undertecknat Genèvekonventionen.
              Det är faktiskt inte heller Södertälje som har sagt att man har
              rätt att stanna och åtnjuta skydd undan förföljelse i Sverige.
              Det är vi gemensamt, och då bör vi också gemensamt se till att
              människor får chansen till en värdig tillvaro i det här landet.
            </seg>
            <seg n="9f9208e5">
              Nu är det dags för det tredje steget i integrationspolitikens
              utveckling. Vi har sett två tidigare steg.
            </seg>
            <seg n="8da51b27">
              Steg 1: Låt oss hjälpa invandrade. Låt oss stötta dem så att
              de kan få chansen att bli bättre, komma in, passa in. Det är otillräckligt
              och flera gånger felaktigt.
            </seg>
            <seg n="7d3a0bce">
              Steg 2: Börja se och inse diskriminering och de hinder som finns
              för människor att delta och försöka att bryta ned dem. Det är
              bra och nödvändigt men otillräckligt.
            </seg>
            <seg n="2bcc53ef">
              Nu är det dags för ytterligare ett skifte. Det är dags att rikta
              blicken mot de människor som finns innanför, de som finns inne
              i maktens centrum, de som innehar beslutsfattarpositionerna i
              politiken och i näringslivet. Det är dags att rikta sökarljuset
              mot dem som har de finaste lägenheterna och husen och fråga: Hur
              uppstod denna segregation? Hur kom det sig att vissa plötsligt
              hade en tiorummare på Strandvägen medan några andra, de vi brukar
              tala om, lever tio stycken i en tvårumslägenhet i Rinkeby eller
              i Kista.
            </seg>
            <seg n="df56f514">
              Det här paradigmskiftet, det här skiftet av perspektiv tror jag
              är helt nödvändigt, och det börjar komma i debatten. Det är inte
              alla som vill se det än, men det är alldeles uppenbart att det
              är den vägen som integrationspolitiken måste ta, att man ser klass,
              att man ser de ojämlikheter och orättvisor som finns.
            </seg>
          </u>
          <note n="10d1816f">
            I det sammanhanget, herr talman, vill jag passa på att yrka bifall
            till reservation 26 under punkt 3.
          </note>
          <u who="Q5937876" xml:id="i-ca22ad678d8e5587-0" n="b0f9c997" prev="i-520d933f2d35122c-0">
            <seg n="e1c18b7a">
              Det är nödvändigt med förändring, men låt oss inse att förändringen
              måste komma inte bara i förortsområden utan också i de områden
              i vårt land där segregationen är som tydligast och som mest uppenbar.
            </seg>
          </u>
          <note type="speaker" n="7f3a467c">
            Anf. 175 MAURICIO ROJAS (fp) replik:
          </note>
          <u who="Q2396467" xml:id="i-9026ac521f17946f-1" n="90d53162">
            <seg n="cf34b892">
              Herr talman! Kalle Larsson, jag blev väldigt nyfiken på ett påstående.
              Du nämnde 200 000 nya offentliga jobb och sade mycket säkert att
              den satsningen kommer. Då förutsätter jag att ni har kommit överens
              med Socialdemokraterna om detta. Annars vore det ju ganska konstigt
              att ett parti som kanske får 56 % av rösterna kan säga så säkert
              här i kammaren att den satsningen kommer. Har jag tolkat dig fel,
              eller vad har du för förklaring till detta?
            </seg>
          </u>
          <note type="speaker" n="235db14c">
            Anf. 176 KALLE LARSSON (v) replik:
          </note>
          <u who="Q5937876" xml:id="i-011a2229b4796ded-0" n="b0f9c997">
            <seg n="7d614bc9">
              Herr talman! När Mauricio Rojas begär replik förväntar man sig
              att det ska komma en replik som man åtminstone ska behöva bemöta.
              Nu kommer det en fråga om hur vi har tänkt genomföra våra förslag,
              och den ska jag förstås besvara.
            </seg>
            <seg n="e41efc0f">
              Den satsningen kommer säger jag därför att jag dels har historisk
              insikt, dels en viss framtidstro.
            </seg>
            <seg n="fc0c8898">
              Historisk insikt har jag därför att vi tidigare har haft avsevärt
              fler personer än så anställda i offentlig sektor. Det var ju först
              när den borgerliga regimen fick chansen i början av 90-talet som
              de riktiga välfärdsneddragningarna började. Dessförinnan fanns
              det många människor som arbetade i offentlig sektor, en offentlig
              sektor som för övrigt låt mig säga det som en bisats behöver förändras,
              demokratiseras, effektiviseras så att människor får göra ett vettigt
              arbete. Men det fanns anställda.
            </seg>
            <seg n="79ce04a8">
              Framtidstro har jag därför att jag är helt övertygad om att det
              inte duger att säga: Det mesta går rätt bra, kuggarna tar i. Vi
              får se hur det blir sedan. Det duger inte heller att säga: Vi
              kan inte se att kuggarna tar i. Låt oss alltså inte använda maskineriet
              över huvud taget, utan låt människor klara sig bäst de kan vilket
              verkar vara den linje som Mauricio Rojas parti vanligtvis företräder.
              Och sköter de sig inte, låt oss tredubbla antalet poliser så löser
              vi nog de ordningsproblem som uppstår.
            </seg>
          </u>
          <note type="speaker" n="7369411c">
            Anf. 177 MAURICIO ROJAS (fp) replik:
          </note>
          <u who="Q2396467" xml:id="i-9026ac521f17946f-2" n="90d53162">
            <seg n="a4ae5fe1">
              Herr talman! Kontentan blir att ditt löfte bygger på din insikt
              om hur det var och din tro på hur det kan komma att bli. Kalle
              Larsson är inte seriös. Du har egentligen ingenting att säga,
              och därför kan du kasta fram en sådan sak. Alla vet kanske inte
              att det är så tomt som det är, och därför har jag ställt frågan.
              Du vet att du inte har något annan bakom den politiken än ditt
              parti, dina förhoppningar och din tro.
            </seg>
          </u>
          <note type="speaker" n="5d3b59f2">
            Anf. 178 KALLE LARSSON (v) replik:
          </note>
          <u who="Q5937876" xml:id="i-011a2229b4796ded-1" n="b0f9c997">
            <seg n="e18d9048">
              Herr talman! Det fanns en tid när det var vanligt att människor
              trodde att jorden var platt. Sedan kom det människor som sade
              att det nog inte var så. De bemöttes med ungefär samma attityd
              som den som Mauricio Rojas nu använder för att bemöta mig: Det
              där är bara något som du tror. Det är bara något som du fått för
              dig kommer att genomföras. Men så blir det inte. Ni är alldeles
              för få som tycker på det viset.
            </seg>
            <seg n="214826fe">
              Nej, jag ska inte säga att jag är en drömmare. Det är mycket
              möjligt att vi inte får 200 000 jobb. Det kanske bara blir 150
              000 eller 180 000 jobb. Men den politiska poängen med det resonemanget
              är, Mauricio Rojas, att det är möjligt att genom politisk förändring
              skapa arbetstillfällen och se till att den offentliga sektorn
              blir en motor för hela den samlade ekonomin. Det skapar förutsättningar
              också för integration, eftersom fler människor behövs, och för
              en välfärd som kan komma fler till del. Dessutom skapar det försättningar
              för en mängd arbeten i den privata sektorn.
            </seg>
            <seg n="be881f8f">
              Vi kan väl mötas om 50 år, Mauricio Rojas och jag, eller låt
              oss vara lite mer optimistiska och säga om 30 år, och se vem av
              oss som hade rätt, om det gjordes några anställningar eller inte,
              om man kunde påverka eller inte. Jag vet vilket av dessa alternativ
              jag tänker försöka åstadkomma.
            </seg>
          </u>
          <note type="speaker" n="58269ecd">
            Anf. 179 BIRGITTA CARLSSON (c):
          </note>
          <u who="Q4916292" xml:id="i-d162a80828a1723c-0" n="fd1c99fa">
            <seg n="8a8452ae">
              Herr talman! Jag börjar mitt anförande med att yrka bifall till
              reservation nr 1. Jag står givetvis bakom alla mina reservationer,
              men för att spara kammarens tid yrkar jag bifall endast till reservation
              nr 1.
            </seg>
            <seg n="45f9156b">
              När vi nu ska diskutera Riksrevisionens styrelses skrivelse om
              styrning av integrationspolitiken instämmer jag i den kritik som
              framförs om den förda politiken inom detta område. Den svenska
              integrationspolitiken är ett av de senaste decenniernas stora
              politiska misslyckanden. Trots att en femtedel av den svenska
              befolkningen har utländsk bakgrund, och trots att miljarder kronor
              satsats på integration, är integrationen i Sverige ändå sämst
              bland alla OECD-länder.
            </seg>
            <seg n="450b276f">
              Stora grupper invandrare befinner sig i ett utanförskap vad gäller
              arbetsmarknaden, socialförsäkringssystemen, utbildningen och bostadsområdena.
              Orsakerna till invandrares svårighet att etablera sig finns bland
              annat i dåligt företagsklimat, diskriminering, passivisering och
              brist på motivation till följd av bidragsberoende.
            </seg>
            <seg n="9dface83">
              Herr talman! Kritiken är riktad mot regeringens styrning av myndigheter,
              som varit otydlig och ofta har präglats av punktinsatser. Uppföljningen
              har varit bristfällig, och kunskap saknas ifall de genomförda
              insatserna medverkat till de förbättringar som var avsedda. Bristerna
              i styrningen har på ett allvarligt sätt medverkat till den svaga
              utvecklingen mot lika rättigheter, skyldigheter och möjligheter
              för alla oavsett bakgrund.
            </seg>
            <seg n="81845afe">
              Vi kan tyvärr konstatera att de förbättringar som vi hoppades
              på inom integrationsområdet, när förändringarna gjordes 1997,
              lyst med sin frånvaro, och skillnaderna har snarare ökat än minskat.
            </seg>
            <seg n="a7661932">
              De insatser som regeringen redovisat efter Riksrevisionens granskning
              anser jag inte på ett tillfredsställande sätt svarar mot kritiken.
              Riksdagen måste därför begära att regeringen förtydligar de integrationspolitiska
              målen i enlighet med förslaget från Riksrevisionens styrelse.
              Regeringen måste också förbättra återrapporteringen till riksdagen
              av resultaten av integrationspolitiken och i högre grad redogöra
              för resultat, måluppfyllelse och utfall av de insatser som gjorts.
            </seg>
            <seg n="38c4e81b">
              Herr talman! En fungerande integration skapas inte genom specialinsatser
              från välvilliga byråkrater utan genom att hinder rivs och genom
              människors eget samarbete i vardagen. Vi i Centerpartiet vill
              förändra integrationspolitiken så att människorna själva får mer
              makt och inte fastnar i inlåsande system.
            </seg>
            <seg n="d2428f8f">
              Vi vill ha en politik som präglas av öppenhet och som ger goda
              förutsättningar att påverka ens eget liv, oavsett från vilket
              land man kommer. Vi behöver ett bättre klimat för arbete och företagande
              så att alla människor kan leva på lönen av sitt eget arbete. I
              likhet med jämställdhetspolitiken måste integrationspolitiken
              genomsyra alla politiska områden.
            </seg>
            <seg n="ce500be6">
              Om vi ser tillbaka kan vi konstatera att de människor som kommit
              till vårt land lämnat värdefulla bidrag till samhällets sociala,
              ekonomiska och kulturella dynamik. Det går inte att vrida klockan
              tillbaka och tro att vi kan upprepa det som skett, men vi kan
              lära av historien och ta till vara det som då gjordes bra.
            </seg>
            <seg n="b04485f4">
              Givetvis finns det goda exempel på att integration kan lyckas
              och fungera på ett bra sätt också i dag. Jag kan nämna ett par
              orter där man lyckats väl med integrationen av våra nya svenskar,
              nämligen Ragunda i Jämtland och Värnamo i Småland. Det är två
              kommuner där man på ett föredömligt sätt arbetat aktivt med att
              ordna utbildning, bostäder och arbete åt nya svenskar. Det är
              viktigt att visa på exempel där man lyckats. Att man lyckats beror
              inte på styrning uppifrån, utan det beror mer på att förslag vuxit
              fram underifrån.
            </seg>
            <seg n="76c4f2e2">
              Herr talman! Centerpartiet anser att vi måste arbeta målmedvetet
              för att bryta det utanförskap som är alltför vanligt bland de
              flyktingar och andra invandrare som kommit hit. Ett sätt som vi
              tycker är värt att pröva är att alla som kommer till Sverige ska
              erbjudas en värdperson eller värdfamilj som kan lotsa in de nya
              svenskarna i vårt samhälle.
            </seg>
            <seg n="fd6734c2">
              Jag tror att studieförbunden skulle kunna spela en viktig roll
              i att utbilda och förmedla kontakter mellan svenskar och flyktingar
              och övriga invandrare. Jag är övertygad om att denna introduktionsinsats
              för nyanlända personer skulle bygga broar mellan svenskar och
              de nyanlända i stället för de djupa klyftor vi ofta upplever i
              dag.
            </seg>
            <seg n="fd92f82b">
              Herr talman! En annan fråga som vi i Centerpartiet lyft fram
              tidigare finns med i detta betänkande, nämligen att delaktigheten
              behöver öka i utsatta bostadsområden. Alltför ofta bor människor
              med invandrarbakgrund och infödda svenskar var för sig. Det beror
              inte alltid på att personer med invandrarbakgrund väljer att bosätta
              sig i invandrartäta områden. Ofta beror det på att de har svårt
              att få bostad i andra områden.
            </seg>
            <seg n="eb069275">
              Vi behöver bostadsområden med olika boendeformer för att förhindra
              den segregation som vi upplever i dag. Det är viktigt att det
              finns billigare bostäder, billigare boenden, varvat med mer påkostade
              boenden, att lägenheter varvas med villor och hyresrätter blandas
              med bostadsrätter. Om det blir större variation i bostadsområdena
              ökar det möjligheten för människor med olika bakgrund att träffas.
            </seg>
            <seg n="13a9259d">
              För att motverka bostadssegregation krävs många olika insatser.
              Det behövs öppna arenor för delaktighet och kollektivt beslutsfattande,
              organisering och egenmakt. Detta kan ske genom ökad egenförvaltning
              av bostadsområden, skola, barnomsorg och äldreomsorg.
            </seg>
            <seg n="63a7560a">
              Herr talman! Jag har lyft fram några frågor och områden där det
              behövs förändringar. Det finns dock ytterligare ett område som
              jag vill lyfta fram, nämligen den diskriminering som sker i vårt
              samhälle. Med en ökande mångfald i det svenska samhället krävs
              riktade utbildningsinsatser för personer som arbetar inom skola
              och omsorg, polis och domstolsväsende detta för att snabbt kunna
              hjälpa människor till rätta i det svenska samhället och ge det
              stöd som de nya svenskarna kan behöva.
            </seg>
            <seg n="3f438e0c">
              Anledningen till att många invandrare är dåligt etablerade på
              den svenska arbetsmarknaden tror jag många gånger beror på diskriminering.
              Det finns flera undersökningar som visar att det förekommer diskriminering
              inom svenskt arbetsliv. Utrikes födda, personer med icke-svenskt
              utseende, andra- och tredjegenerationens nya svenskar har svårare
              att komma in på arbetsmarknaden än etniska svenskar, trots att
              många av dessa personer med utländsk bakgrund har den kompetens
              och utbildning som efterfrågas på den svenska arbetsmarknaden.
            </seg>
            <seg n="2b962070">
              I dag finns det inte någon utarbetad strategi för hur vi ska
              få bukt med diskrimineringen av invandrare, och behovet av en
              omfattande kartläggning och ett synliggörande av diskrimineringen
              på den svenska arbetsmarknaden är stort. Om vi får en ökad kunskap
              om detta kan olika åtgärder som förhindrar och förebygger diskriminering
              sättas in. Men det är en fråga som måste behandlas med stor skyndsamhet.
            </seg>
            <seg n="2723d3ee">
              Det som känns extra sorgligt är att den offentliga sektorn staten,
              landstingen, regionerna och kommunerna är mycket dålig på att
              ge jobb åt invandrare. Detta är ju områden som vi som politiker
              i större utsträckning kan påverka än den privata sektorn.
            </seg>
            <seg n="543a6131">
              Allra sist vill jag också nämna hur viktigt det är att vi tar
              till vara den resurs som de nya svenskarna är. Jag tror att jag
              har sagt det här i alla debatter där de här frågorna har tagits
              upp. Det handlar om att vi från början ser till att människor
              som kommer hit får ett mottagande, får en hälsokontroll och att
              de parallellt med att de börjar lära sig det svenska språket också
              får delta i arbetsplatspraktik. Att de får möjligheten att validera
              sin utbildning och börja läsa svenska där de står skulle innebära
              att alltfler av de nya svenskarna skulle komma i arbete mycket
              fortare än vad de gör.
            </seg>
            <seg n="48276a07">
              Tänk om vi kunde ha en vision, att Sverige skulle kunna bli vad
              Amerika var på 1800-talet för hundratusentals svenska emigranter!
              Det var löftets land, landet där man kunde skapa sig en framtid
              för sig och sin familj genom sitt eget arbete. Den drömmen kan
              vi bära med oss, att Sverige ska få vara så här för andra.
            </seg>
          </u>
          <note type="speaker" n="7a57e023">
            Anf. 180 MONA JÖNSSON (mp):
          </note>
          <note n="88a6bd3a">
            Herr talman! År 1997 beslutades målen för integrationspolitiken
            av riksdagen och har därefter kompletterats vid två tillfällen.
            Målen är
          </note>
          <u who="Q4988873" xml:id="i-baa5716be58724cc-0" n="b195244b">
            <seg n="744f9013">
              De här målen är sektorsövergripande och gäller för hela samhället
              och hela befolkningen. Integrationspolitiken riktar sig alltså
              inte bara till invandrade utan till hela befolkningen och hela
              samhället.
            </seg>
            <seg n="c4d4a25f">
              Jag ska berätta om ett besök i Rinkeby i fredags där jag mötte
              helt andra värderingar än dem som de flesta av oss vill mötas
              av. Det jag fick höra och se är i klass med det som avslöjades
              i samband med listningen av människor på det kommunala bostadsbolaget
              i Malmö för några år sedan. I det här fallet var det inte ett
              kommunalt bostadsbolag.
            </seg>
            <seg n="a972f889">
              Byrån för lika rättigheter i Rinkeby hade uppmärksammat att allt
              inte stod rätt till när en moské i Rinkeby fått uppsägning av
              sitt hyreskontrakt. Jag ville bilda mig en egen uppfattning om
              vad som pågick och åkte dit. Under 14 års tid har människor haft
              en moské i en källarlokal. I lokalen har man också bedrivit socialt
              arbete i form av olika aktiviteter. Det har varit verksamheter
              för mammor och barn, och Föräldrar på stan har haft sin träffpunkt
              där. Bara att tvingas ha en moské i en källarlokal säger kanske
              något om hur man från samhällets sida ser på islam.
            </seg>
            <seg n="310e4718">
              Under åren har man inte varit utsatt för något som skulle kunna
              liknas vid bråk med hyresvärden. För några år sedan fick man en
              ny privat hyresvärd, och då började helt plötsligt saker hända.
              Man har nu fått lokalen uppsagd, och i fredags var det sista dagen
              innan man skulle vräkas.
            </seg>
            <seg n="9d9c8161">
              Flera andra hyresgäster har också fått meddelande om uppsägning
              av sina lägenhetskontrakt. Dessa hyresgäster har senare fått rätt
              i domstol. Jag fick också tillfälle att höra på bandade upptagningar
              av telefonsamtal mellan hyresvärden och moskéns föreståndare.
              Tanken från föreståndaren var att man skulle diskutera hyreskontraktet
              och komma fram till en gemensam lösning. Det jag hörde gjorde
              mig verkligen beklämd. Hyresvärden kallade somalierna för smutsiga.
              Han menade att flera av hyresgästerna skulle skickas tillbaka
              till sina ursprungsländer med Migrationsverkets hjälp. Han pratade
              också om enskilda namngivna personer med ord som jag här inte
              vill ta i min mun.
            </seg>
            <seg n="7ff14eef">
              Herr talman! Diskrimineringen i Sverige är stor, och den strukturella
              diskrimineringen är ännu större. Miljöpartiet vill att man tar
              diskriminering, på vilken grund det än må vara, på allvar. När
              ska vi sluta tro att vi är så jättebra på att inte diskriminera
              i vardagen, öppna ögonen och göra något åt saken? Diskrimineringen
              i Sverige kostar årligen flera miljarder, för att inte tala om
              det lidande som de som drabbas utsätts för, oavsett om det är
              på grund av etnicitet, religion, kön, funktionshinder, sexuell
              läggning eller ålder. Jag anser att man måste tydliggöra utanförskapet.
              Det kan göras genom forskningsuppdrag som har regionalt fokus
              på just utanförskap. Det kan göras genom att man upprättar samhällskontrakt
              med samhällets alla aktörer fastighetsägare, fack, arbetsgivare,
              stat, kommun med flera där det bland annat bör garanteras att
              individen inte utsätts för diskriminering. Kontraktet bör innehålla
              förebyggande arbete, mekanismer för uppföljning och rapportering
              samt en strategi för ökad medvetenhet hos statliga, regionala
              och kommunala aktörer. Vi måste se över hur anställda i myndigheter
              och inom den offentliga sektorn likaväl som inom den privata bemöter
              människor i vardagen. Det kan också handla om hur man gör bedömningar
              på Försäkringskassan, Arbetsförmedlingen eller inom sjukvården.
              Det har visat sig att kvinnor bedöms annorlunda än män, och det
              gäller förmodligen i dubbel bemärkelse för de kvinnor som har
              sitt ursprung i annat land.
            </seg>
            <seg n="91c4ceda">
              I regeringens skrivelse En nationell handlingsplan mot rasism,
              främlingsfientlighet, homofobi och diskriminering , som kom 2001,
              redovisade regeringen det pågående och kommande arbetet på området.
              Handlingsplanen har ännu inte fått någon samordnad uppföljning
              eller utvärdering. Flertalet av åtgärderna, som redovisades i
              den, har genomförts, men vissa insatser återstår att genomföra.
              För närvarande kan inte heller en helhetsbedömning göras av vilka
              åtgärder som återstår och vilka åtgärder som redan är genomförda.
              Jag anser därför att det behövs en uppföljning av planen.
            </seg>
            <seg n="1f403ce4">
              Jag anser också att de lokala frivilligorganisationernas kunskaper
              och erfarenheter måste tas till vara och spridas. Det förutsätter
              avtal mellan kommuner och organisationer om hur arbetet ska utföras.
              Jag anser att staten också ska föregå med gott exempel och verka
              för att de lokala och regionala organisationer som får statliga
              bidrag, som exempelvis antidiskrimineringsbyråerna, ska få en
              officiell status som antidiskrimineringsutvärderare och att deras
              åsikter ska vägas in i beslut som fattas. Det borde också införas
              regionala diskrimineringsombudsmän som får ett offentligt uppdrag
              att tillvarata diskriminerades intressen.
            </seg>
            <seg n="3c097c26">
              Herr talman! Jag stöder givetvis alla reservationer som Miljöpartiet
              har i betänkandet, men för tids vinnande yrkar jag bara bifall
              till reservation 15, under punkt 5.
            </seg>
          </u>
          <note type="speaker" n="db5f7559">
            Anf. 181 ANITA JÖNSSON (s):
          </note>
          <note n="c72eec9d">
            Herr talman! Anledningen till den här debatten i dag är dels
            en framställning från Riksrevisionens styrelse angående styrningen
            av integrationspolitiken, dels motioner väckta under den allmänna
            motionstiden 2004 och 2005 som berör kommunalt flyktingmottagande,
            insatser mot rasism, främlingsfientlighet och diskriminering samt
            arbete mot utanförskap och segregation i storstäderna. Dessutom
            behandlas motioner om svenskt medborgarskap.
          </note>
          <u who="Q4765559" xml:id="i-fdf5eb2b8c22438b-0" n="68bf7295">
            <seg n="da149c7e">
              Riksrevisionens styrelse har kritiserat när det gäller svårigheten
              att följa upp de övergripande målen för integrationspolitiken
              och vill se att regeringen återkommer med förslag om mer precisa
              mål som är lättare att följa upp. Utskottet gör samma bedömning
              men noterar att regeringen redan har utvecklat sitt system för
              uppföljning av integrationspolitiken i budgeten för 2006. Systemet
              består bland annat av 24 konkreta mål inom olika områden. Dessutom
              redovisas 69 indikatorer, som ska visa hur de olika politikområdena
              utvecklas.
            </seg>
            <seg n="4f26ba43">
              Berörda myndigheter, 55 stycken, har fått i uppdrag att följa
              utvecklingen, och Integrationsverket ska göra en samlad analys.
              Även andra institutioner som länsstyrelser och kulturinstitutioner
              har fått integrationspolitiska uppdrag. Utskottet kan alltså konstatera
              att regeringen har förstärkt sin styrning av myndigheterna och
              på ett tillfredsställande sätt redan tillgodosett förslagen från
              Riksrevisionens styrelse.
            </seg>
            <seg n="10ccd245">
              Herr talman! Låt mig gå över till att kommentera reservationerna.
              Den första reflexionen jag gör är att de fyra borgerliga partierna
              inte kunnat enas om en reservation på punkten Integrationspolitikens
              inriktning med mera. Den andra är att som alltid när vi diskuterar
              de här frågorna ger man gärna en bild av eländes elände.
            </seg>
            <seg n="689ea0bd">
              Vad säger då alliansen? Jo, överraskande nog en hel del som vi
              kan vara eniga om, och det är bra. Det gäller vikten av att snabbt
              komma in på arbetsmarknaden, samordning av myndigheter och åtgärder
              för att bryta de diskriminerade strukturerna. Hur vi ska komma
              dit har vi dock fortfarande olika uppfattning om.
            </seg>
            <seg n="c5cacf3e">
              Folkpartiet tycks tro att om vi bara konkurrensutsätter skola,
              vård och omsorg får fler med invandrarbakgrund jobb. Kristdemokraterna
              beskriver satsningar på utbildning, språkförskolor och en starkare
              diskrimineringslagstiftning som något som kväver den enskildes
              kraft och initiativförmåga och kallar det till och med för integrationsindustri.
              Kristdemokraternas slutsatser och begrepp verkar mer vara utformade
              för att väcka uppseende i medierna än att visa på alternativa
              förslag.
            </seg>
            <seg n="20d25895">
              Flera motioner och reservationer berör kommunernas flyktingmottagande.
              Det är en fråga som är mycket aktuell med anledning av att fler
              personer har fått uppehållstillstånd men fortfarande bor kvar
              i Migrationsverkets boende. Svensk migrationspolitik bygger på
              att våra nya medborgare får möjlighet att bosätta sig i några
              av våra kommuner. Det är en angelägenhet för hela samhället.
            </seg>
            <seg n="e20b0705">
              När vi i fjol i den här salen beslutade om en tillfällig lagstiftning
              för att möjliggöra att framför allt gömda barnfamiljer skulle
              få en ny prövning visste vi att det skulle innebära att fler invandrade
              skulle få uppehållstillstånd. Tyvärr ser vi nu att den nästan
              fulla enighet som fanns i beslutet inte delas med partiföreträdare
              i kommunerna.
            </seg>
            <seg n="eb657dbf">
              Att kommuner har olika förutsättningar är självklart. Men jag
              tycker att det är särskilt anmärkningsvärt att vissa kommuner
              med god lokal arbetsmarknad, bra möjlighet att erbjuda boende
              och utomordentliga förutsättningar att ordna goda introduktionsinsatser
              ändå väljer att inte delta i mottagandet.
            </seg>
            <seg n="ebf52503">
              Resultatet blir att det försämrar möjligheten för en snabb etablering
              av alla nyanlända. Det innebär i förlängningen ökade ekonomiska
              och humanitära kostnader för hela samhället. Jag själv bor i en
              välmående kommun, Lomma, där vi bygger så det knakar. Men den
              så kallade alliansens företrädare har sagt nej till Integrationsverket.
              Ett av flera dåliga argument var att de invandrade inte hade stått
              i bostadskö.
            </seg>
            <seg n="830a0e77">
              Vi har alla ett ansvar för att fler kommuner medverkar till att
              ta emot dem som nu har fått uppehållstillstånd. Regeringen har
              som sagts tidigare aviserat att man i vårpropositionen kommer
              att höja ersättningen till kommunerna.
            </seg>
            <seg n="935aaa0f">
              I några reservationer kritiserar man introduktionsinsatser för
              nyanlända. Som jag sade tidigare har regeringen fastställt nya
              mål. Ett av dessa är att nyanlända vuxna invandrades möjligheter
              till en snabb etablering ska öka. Åtgärder som då krävs är bland
              annat höjning av kvaliteten i svenskutbildning för invandrade,
              möjligheter att kombinera utbildning, arbete och praktik och snabb
              validering. Ams har därför fått ett tydligare ansvar.
            </seg>
            <seg n="512d4673">
              I några motioner talar man om att staten måste vara en förebild
              och inte diskriminera. Utskottet delar den uppfattningen och ser
              därför positivt på att regeringen nu har gett flera myndigheter
              uppdrag som syftar till att utveckla ett strategiskt arbete mot
              diskriminering och för likabehandling.
            </seg>
            <seg n="bab1f12b">
              Ett prioriterat område inom integrationspolitik är arbetet med
              att förebygga och motverka främlingsfientlighet, rasism och diskriminering.
            </seg>
            <seg n="e77e3297">
              Låt mig därför redogöra för en del av de insatser som sker inom
              olika politikområden de kommande åren. På det sättet svarar jag
              även på flera av era reservationer.
            </seg>
            <seg n="16b62109">
              Vi ser vardagsrasism dagligen. Killen som är mörk blir nekad
              att komma in på krogen. Tjejen med ett utländskt namn blir inte
              kallad till anställningsintervju. Har du ett annorlunda namn får
              du ingen bostad.
            </seg>
            <seg n="c887cebc">
              Vi fick för någon månad sedan ett bra bevis på att vårt förhållningssätt
              till det nya och lite okända löses bäst genom samtal och dialog.
              Jag tänker på debatten som uppstod i samband med Muhammedbilderna
              i dansk press. Snabbt tog ministern kontakt med företrädarna för
              islamiska församlingar för att visa respekt för olikheter och
              diskutera hur man skulle möta människors upplevelse av kränkning.
              På det sättet undvek vi uttryck som vi kunde se i andra länder.
            </seg>
            <seg n="86e81202">
              Nytt från den 1 april är att vi nu har ett förbud mot diskriminering
              och annan kränkande behandling i de verksamheter som omfattas
              av skollagen. Ytterligare insatser som stärker skolor och förskolor
              är de 225 miljoner kronor i budgeten för år 2006 och 2007 som
              riktas till de utsatta stadsdelarna.
            </seg>
            <seg n="2351df85">
              Här kan jag inte låta bli att kommentera en artikel som var i
              Aftonbladet i måndags. Den får stå som förebild för allt det goda
              som sker med hjälp av myndigheter, organisationer och enskilda
              i vardagen.
            </seg>
            <seg n="1a055746">
              Rubriken var: Skolsuccé, Botkyrka klarar betygen med bravur.
              Antalet elever som klarar kunskapsmålen har ökat från 26 % till
              85 % på två år på Borgskolan. Nio av tio elever har invandrarbakgrund,
              och många har ett annat modersmål än svenska. Genom ett systematiskt
              arbete tillsammans med lärare, elever och föräldrar har skolan
              lyckats.
            </seg>
            <seg n="f7094dd6">
              Artikeln avslutas med att en elev som är 14 år säger: Just nu
              finns det inget som kan bli så mycket bättre. Det är roligt att
              gå i skolan, och lärarna och undervisningen är riktigt bra.
            </seg>
            <seg n="116e16f1">
              Alla de goda exempel som finns måste på ett bra sätt komma andra
              till del. Regeringen bereder nu förutsättningar för att inrätta
              ett urbant kunskapsinstitut för att samla och sprida erfarenheter.
            </seg>
            <seg n="b40de386">
              De 20 miljarder kronor som satsats inom arbetsmarknadspolitiken
              ger goda möjligheter att öka sysselsättningen i de stadsdelar
              där behoven är störst.
            </seg>
            <seg n="1de529c7">
              Socialdemokraterna presenterade i dagarna ett tiopunktsprogram.
              Vi har redan hört en del av de punkterna. Jag blir väldigt konfunderad
              när Tobias Billström inte kan se att 100 skolor som ska anställa
              1 000 resurspersoner just handlar om att skapa kunskap. Elever
              som har kommit när de kanske är 12, 13 år till Sverige får möjlighet
              att på sitt eget språk lära sig det som handlar om matematik eller
              kanske inom några andra områden. Det är en mycket bra insats i
              tiopunktsprogrammet.
            </seg>
            <seg n="1df1feb2">
              De andra punkterna vi har hört om handlar bland annat om stöd
              till lärlingsutbildning och att försöka få en snabbare etablering
              av nyanlända invandrare.
            </seg>
            <seg n="07952c26">
              Miljardsatsningen är viktig och behövs för att Sverige ska bli
              ett föregångsland på integrationsområdet. Det är alltför sällan
              som vi hör något om allt det positiva som sker, om alla de företag
              som startas av invandrare och att alltfler ungdomar med invandrarbakgrund
              läser vidare på högskolan. Man ska vara aktsam med retoriken och
              inte spela på den rädsla och okunskap som segregationen skapar.
            </seg>
            <seg n="f8eaf924">
              Samtidigt som man talar om egenmakt och individens roll målar
              man upp en bild av invandrare som bidragsberoende och oförmögna
              att ta egna initiativ. Analysen går helt enkelt inte ihop. Det
              som kan tilläggas är att i vanlig ordning har dessa analyser en
              tendens att vara alltför ensidiga. Man lägger för mycket fokus
              och skuld på individen och ser därmed inte helheten.
            </seg>
            <seg n="79dab669">
              Vi kan ibland i vår debattlust om regler och lagar och tävling
              om vem som vet och kan bäst lätt glömma vad integrationen egentligen
              handlar om. Det är vår gemensamma uppgift att se till att ingen
              hamnar utanför och att ingen blir diskriminerad. Vi har alla ett
              ansvar, du och jag, våra vänner, beslutsfattare, svenskar och
              invandrade, myndigheter, kommuner och arbetsgivare. Alla människor
              med olika bakgrund, kunskaper och erfarenheter som bor i vårt
              land är en tillgång och en förutsättning för vårt välstånd. Den
              kraften måste tas till vara.
            </seg>
          </u>
          <note n="343d8d9b">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note n="c494dc6c">
            I detta anförande instämde Luciano Astudillo, Mona Berglund Nilsson,
            Lennart Klockare, Kurt Kvarnström och Mariann Ytterberg (alla
            s).
          </note>
          <note type="speaker" n="2f237a2b">
            Anf. 182 TOBIAS BILLSTRÖM (m) replik:
          </note>
          <u who="Q3112958" xml:id="i-180f0bd0bd3fa756-0" n="18721ca0">
            <seg n="9e10f948">
              Herr talman! Anita Jönsson nämnde mycket snabbt Riksrevisionens
              kritik i sin inledning. Det var nästan så att hon var lite orolig
              för att gå djupare in i det, tyckte jag.
            </seg>
            <seg n="9e9fd1aa">
              Men varför hoppade du över delen med den allvarliga kritiken
              som har riktats från Riksrevisionen mot de insatser som har gjorts
              för att få människor snabbt i arbete, Anita? Den satsning som
              nu läggs fram från regeringens sida om att arbetsförmedlingarna
              ska ha ett sammanhållet ansvar är någonting som Riksrevisionen
              redan har kritiserat i sin framställning. Den har pekat på att
              man inte klarar av att leverera och uppfylla de målsättningar
              som har funnits och som har åvilat arbetsförmedlingen. Hur ska
              mer av samma vara kunna lösa problemet?
            </seg>
            <seg n="480ea0dd">
              Sedan har vi frågan om den tillfälliga lagstiftningen. Den genomfördes
              ju på ett oförnuftigt sätt, som vi har kritiserat. Därför ställer
              vi oss inte heller bakom den här i kammaren. Den leder till problem
              därför att kommunernas misstänksamhet har ökat. Jag har en fråga
              till dig. Nu görs det en tillfällig höjning av schablonersättningen.
              Det framförs kritik från ett mycket stort antal kommuner mot att
              ersättningsnivån inte är sådan att man klarar av de löpande kostnaderna,
              till exempel i form av socialbidragen. Vad avser ni att göra när
              pengarna är slut och människor fortfarande befinner sig utanför
              arbetsmarknaden?
            </seg>
          </u>
          <note type="speaker" n="0746c2bd">
            Anf. 183 ANITA JÖNSSON (s) replik:
          </note>
          <u who="Q4765559" xml:id="i-cd324830a5a46df9-0" n="68bf7295">
            <seg n="e27f2cc0">
              Herr talman! En av de viktigaste åtgärderna som den socialdemokratiska
              regeringen vidtar är att se till att vi har en god ekonomi i det
              här landet. Välståndet ökar. Vi ser att tillväxten nästa år troligtvis
              kommer att bli ännu högre än beräknat, nämligen 3,7 %. Det innebär
              också att det skapas arbetstillfällen. Det är genom arbete som
              människor får möjlighet att känna tillhörighet med det samhälle
              som de lever i. Detta är en viktig åtgärd.
            </seg>
            <seg n="27473ac0">
              När det gäller kommunernas möjlighet att ta emot nya medborgare
              tycker jag trots allt att det har blivit en diskussion som jag
              inte riktigt känner igen. Det är som om kommunerna skulle stå
              vid sidan om vad vi gör i riksdagen. Det är naturligtvis så att
              om man får uppehållstillstånd så förutsätter det att man bor någonstans
              i våra kommuner. Även om vi nu i vårpropositionen kommer att anslå
              ytterligare medel så handlar det framför allt om hur vi ser på
              de människor som vi genom internationella överenskommelser har
              sagt ska få en fristad i Sverige.
            </seg>
            <seg n="10944e2c">
              Jag noterade när Tobias Billström höll sitt anförande att han
              började med att tala om att vi måste se på de här människorna
              som starka personer som har någonting med sig som handlar om att
              de vill bli sedda och att de vill ha ett arbete. Men senare i
              anförandet talade Tobias Billström om att det är besvärligt för
              kommunerna därför att det här bara kommer att generera socialbidrag.
              Jag får inte det resonemanget att gå ihop.
            </seg>
          </u>
          <note type="speaker" n="1e299d9a">
            Anf. 184 TOBIAS BILLSTRÖM (m) replik:
          </note>
          <u who="Q3112958" xml:id="i-180f0bd0bd3fa756-1" n="18721ca0">
            <seg n="cdaaab26">
              Herr talman! Då ska jag reda ut begreppen för Anita Jönsson.
              Först och främst fick jag inget svar på frågan om Riksrevisionens
              kritik, som du gled över i början. Men du har ju en replik till,
              och möjligheten att komma tillbaka.
            </seg>
            <seg n="462ffbe6">
              Så sent som i går var jag på ett seminarium som handlade om jobless
              growth , det vill säga det faktum att vi har en hög tillväxt i
              Sverige och befinner oss i en högkonjunktur men att det ändå inte
              kommer några nya jobb i den omfattning som det borde göra. Det
              kommer framför allt inga jobb till de grupper som står en bra
              bit från arbetsmarknaden. Jag tycker att Anita Jönsson ska ta
              och fundera på det.
            </seg>
            <seg n="ac5a7f29">
              Vi har faktiskt ett grundlagsstadgat kommunalt självstyre. Det
              måste man ta hänsyn till när man stiftar lagar här i riksdagen.
              Jag nämnde finansieringsprincipen i mitt anförande, och jag tycker
              att Anita Jönsson borde svara på frågan om schablonersättningarna.
            </seg>
            <seg n="d31eede3">
              Vi har ett gemensamt förslag från alliansen som går ut på att
              göra flyktingmottagandet till en nationell angelägenhet och lyfta
              bort ansvaret och säga: Vi tar kostnaderna! På det viset kan vi
              sluta att ställa kommun mot kommun på det sätt som nu sker i den
              socialdemokratiska retoriken. På det viset kan vi också förenkla.
            </seg>
            <seg n="f7eb6885">
              Vad som nu växer fram är misstänksamhet, där man misstror människor.
              Man tror att de kommer att bli socialbidragstagare, och därför
              säger man nej. Naturligtvis ska detta kombineras med andra åtgärder.
              Jag har läst upp en lång lista med skatteförenklingar och annat
              som också är alliansens gemensamma förslag. Men jag noterar, Anita
              Jönsson, att från dig kom det inga nya förslag på åtgärder för
              att förenkla företagande eller få människor in på arbetsmarknaden.
              Det tycker jag är beklagligt.
            </seg>
          </u>
          <note type="speaker" n="f5776012">
            Anf. 185 ANITA JÖNSSON (s) replik:
          </note>
          <u who="Q4765559" xml:id="i-cd324830a5a46df9-1" n="68bf7295">
            <seg n="0aef8c74">
              Herr talman! Det tiopunktsprogram som kommer att presenteras
              i vårpropositionen och som innebär 1 miljard kronor för integrationsinsatser
              kan jämföras med de noll kronor som Moderaterna satsar på integrationsinsatser.
              Jag kan konstatera att det som Tobias Billström talar om och det
              som jag ser om jag tittar på era motioner handlar om att arbetskraften
              ska bli billigare och flexiblare, att skatterna ska bli lägre
              och att den offentliga sektorn ska privatiseras.
            </seg>
            <seg n="3623dbfb">
              Vi ser hellre att vi genom olika gemensamma insatser på utbildning,
              validering och lärlingsutbildning skapar nätverk. Vi vet att ett
              av de starkaste incitamenten för att komma in på arbetsmarknaden
              är att man har en kontakt någonstans. Därför tror vi att vi med
              dessa åtgärder också fortsättningsvis kommer att se det som vi
              ser i dag om vi går in på Ams hemsida, nämligen att arbetslösheten
              sjunker och att alltfler håller på att få ett arbete.
            </seg>
          </u>
          <note type="speaker" n="62d09ed5">
            Anf. 186 SVEN BRUS (kd) replik:
          </note>
          <u who="Q5588504" xml:id="i-005766096dd22177-1" n="54f0b70b">
            <seg n="592587d6">
              Herr talman! Jag har först ett par kommentarer till Anita Jönssons
              anförande. Anita Jönsson ondgör sig över att vi kristdemokrater
              får viss uppmärksamhet i medierna för en del av våra förslag.
              Jag kan möjligen förstå att det kan kännas besvärande för en företrädare
              för regeringspartiet. Men är det inte bra, Anita Jönsson, att
              det skapas debatt om de här frågorna och att de lyfts fram och
              får uppmärksamhet? Den uppmärksamheten tycker jag är ett kvitto
              på att det är bra förslag som vi kommer med.
            </seg>
            <seg n="9d837cd5">
              Anita Jönsson gör samma sak som statsråden Jens Orback och Barbro
              Holmberg gjorde för ett tag sedan; de lyfter som exempel fram
              borgerliga kommuner som har sagt nej till att ta emot flyktingar.
              Men så enkel är inte bilden, Anita Jönsson. Det här är mycket
              mer komplext än så. Kommuner av skiftande politisk kulör har reagerat
              på samma sätt.
            </seg>
            <seg n="9a02d290">
              Jag skulle vilja ställa en fråga om kommunplacering. Vi kristdemokrater
              har föreslagit att man ska avskaffa den här formen av kommunplacering
              och ge en utvecklingspeng till varje individ. Vi tror att det
              skulle skapa förutsättningar för att individen själv kan göra
              egna val. Det visar på en tilltro till individen. Det nuvarande
              systemet ger egentligen fel signaler till individerna. Kommunplacering
              är ett förfärligt ord i sig, tycker jag, och det skapar även de
              motsättningar som vi i dag ser mellan stat och kommun och mellan
              kommuner. Det är helt fel signaler både för individen och för
              samhället.
            </seg>
            <seg n="e20cafba">
              Jag skulle vilja be Anita Jönsson att här kommentera den reform
              som vi föreslår. Vi vill ge tilltro till individen och ge en utvecklingspeng
              som skulle kunna leda till arbete, till utbildning och till ett
              eget val för varje individ.
            </seg>
          </u>
          <note type="speaker" n="21bec615">
            Anf. 187 ANITA JÖNSSON (s) replik:
          </note>
          <u who="Q4765559" xml:id="i-cd324830a5a46df9-2" n="68bf7295">
            <seg n="16a869ba">
              Herr talman! Jag delar Sven Brus tankar om att det vore bra om
              man kunde bosätta sig där man vill utifrån de förutsättningar
              som man har när det gäller det arbete som man har haft tidigare.
              Det kanske behövs någon form av utbildning och så vidare. Man
              borde kunna bosätta sig i en kommun som gör att man på det sättet
              skulle kunna komma fortare in i det vardagsliv med arbete och
              vänner som vi alla önskar att vi kan ha.
            </seg>
            <seg n="58d47635">
              Med dagens system är det detta som vi försöker uppnå genom att
              Integrationsverket har en roll i att försöka föra samtal med samtliga
              kommuner för att se vilka möjligheter det finns när det gäller
              arbete och boende utifrån de önskemål som den invandrade har.
              Det handlar om vilka jobb han eller hon har haft tidigare till
              exempel. På detta sätt kan man på ett bra sätt kombinera detta.
            </seg>
            <seg n="b24b9b7b">
              Jag ser ju att det måste vara ganska svårt om man kommer som
              flykting från ett annat land med helt andra förutsättningar att
              veta exakt hur man på bästa sätt ska kunna hitta den plats som
              ska ge bäst sfi eller ett arbete. Man kanske har jobbat som tekniker
              tidigare, till exempel.
            </seg>
            <seg n="5432b787">
              Jag tycker att detta att Integrationsverket har samtal med kommunerna
              egentligen är ett ganska bra system. Problemet är ju att kommunerna
              inte ställer upp på samma sätt i de här diskussionerna.
            </seg>
            <seg n="9d823176">
              Jag såg i Andreas Carlgrens veckobrev senast att han gav ett
              antal exempel på personer som väntade på Migrationsverkets anläggningar
              för att komma ut i kommuner. Det handlade om att man precis såg
              vilka kommuner som hade varit väldigt bra för de här personerna,
              men kommunerna sade nej. Då hjälper det inte med någon enskild
              peng till en enskild individ för att lösa de problemen.
            </seg>
          </u>
          <note type="speaker" n="0164f0ae">
            Anf. 188 SVEN BRUS (kd) replik:
          </note>
          <u who="Q5588504" xml:id="i-005766096dd22177-2" n="54f0b70b">
            <seg n="b6298edb">
              Herr talman! Jag har väldigt svårt att hålla med om att det system
              vi har i dag är ett bra system. Den verklighet vi ser ger ju en
              helt annan bild. Den ger en bild av stora motsättningar mellan
              stat och kommun. Det är stora problem för de enskilda människorna.
              Visst finns det behov av att reformera det här systemet. Jag tycker
              att det känns väldigt konstigt att kalla det för bra.
            </seg>
            <seg n="2edfefb5">
              I anslutning till det tidigare skulle jag också vilja säga att
              den här pengen självfallet inte bara ska sättas i handen på människor,
              utan den ska naturligtvis följas av vägledning om hur man ska
              kunna gå till väga.
            </seg>
            <seg n="95270371">
              Vi kommer in på Integrationsverkets roll. Vi kristdemokrater
              tycker att vi borde avskaffa den myndigheten, inte därför att
              den gör ett dåligt jobb utan därför att den ger fel signal. Vi
              har faktiskt ingen statlig myndighet för jämställdhetsarbete.
              Vi tycker att det ska genomsyra alla myndigheter och all verksamhet.
              Vi har ingen särskild statlig myndighet för tillgänglighetsfrågor.
              Det ska också genomsyra all verksamhet. Men för mångfald och integration
              har vi helt plötsligt en myndighet. Vad ger det för signal till
              övriga myndigheter och till det övriga samhället? Som jag sade
              i mitt huvudanförande ser vi att förverkligandet av mångfaldstankar
              har släpat efter på en rad områden enligt Riksrevisionens kritik.
              Ger inte det fel signaler att vi har stängt in det här i en myndighet?
              Borde inte detta genomsyra all verksamhet, både offentlig och
              privat?
            </seg>
          </u>
          <note type="speaker" n="c1a590f5">
            Anf. 189 ANITA JÖNSSON (s) replik:
          </note>
          <u who="Q4765559" xml:id="i-cd324830a5a46df9-3" n="68bf7295">
            <seg n="74e16a91">
              Herr talman! Först har jag en kommentar med anledning av hur
              ersättningssystemet till kommunerna ser ut. Jag är naturligtvis
              öppen för att fundera på om det kan göras bättre än vad det är
              i dag. Det pågår ju diskussioner om detta, inte minst i den utredning
              som nu ser över integrationspolitiken i ett lite större perspektiv.
              Den har också möjlighet att fundera på om man skulle kunna göra
              på ett annat sätt för att det ska bli bättre.
            </seg>
            <seg n="bb116a2c">
              Sedan har vi Integrationsverkets vara eller inte vara. Jag tycker
              tvärtemot Sven Brus. Genom att man har talat om att man ska ha
              en speciell myndighet för integration tycker jag att man visar
              att det här har så stor betydelse på samhällets alla politikområden
              att vi vill samla all den kunskap och erfarenhet som finns inom
              integrationspolitiken på ett och samma ställe.
            </seg>
            <seg n="33b2f458">
              Den 19 april kommer vi att få en ny integrationsrapport. Jag
              har fått lite förhandsinformation om detta. Jag tycker att man
              gör ett väldigt gott arbete genom att titta på strukturer, genom
              att göra jämförelser med andra länder och genom att skapa kontaktnät
              mellan myndigheter och organisationer som gör att Integrationsverket
              verkligen har en roll att spela på det här politikområdet.
            </seg>
          </u>
          <note type="speaker" n="01a7ecd1">
            Anf. 190 MAURICIO ROJAS (fp) replik:
          </note>
          <u who="Q2396467" xml:id="i-9026ac521f17946f-3" n="90d53162">
            <seg n="187fb045">
              Herr talman! I mitt anförande nämnde jag flera rapporter från
              Rädda Barnen och Socialstyrelsen som visar en viktig sak, nämligen
              att klyftorna växer i socialdemokratins Sverige. Jag skulle vilja
              veta om Anita Jönsson vet några andra rapporter som säger motsatsen.
              Det skulle vara mycket intressant att veta om det över huvud taget
              finns någon seriös rapport som säger att klyftorna inte ökar i
              socialdemokratins Sverige.
            </seg>
            <seg n="8a8afb26">
              Är det inte besvärande att efter tolv år vid makten få se den
              här verkligheten att klyftorna växer? Om det nu är besvärande,
              har ni gjort något fel eller finns det några andra omständigheter,
              något som inte ingår i ert ansvar, som bär skulden för detta?
              Kan du nämna ett exempel på någonting som ni inte har gjort rätt?
            </seg>
          </u>
          <note type="speaker" n="f518844a">
            Anf. 191 ANITA JÖNSSON (s) replik:
          </note>
          <u who="Q4765559" xml:id="i-cd324830a5a46df9-4" n="68bf7295">
            <seg n="39b9d410">
              Herr talman! En anledning till att vi har vårt politiska uppdrag
              är väl att vi ser att ett samhälle aldrig blir färdigt och att
              det ständigt behöver göras förändringar utifrån att världen inte
              ser likadan ut från den ena dagen till den andra. Låt mig konstatera
              att en av de viktigaste frågorna för socialdemokratin är rätten
              till arbete. Det möjliggör också en frihet för den enskilde och
              för familjen. Det ger de här barnen en större möjlighet till en
              god ekonomi.
            </seg>
            <seg n="37e39dd5">
              Låt oss se på vad den socialdemokratiska regeringen har åstadkommit
              under de här åren. Under de här tolv åren har vi ständigt haft
              en reallöneökning. Det har alltså blivit mer pengar i börsen varje
              år. Med tanke på att Mauricio Rojas pratade om att ni kanske skulle
              ta makten, tycker jag att det är viktigt att svenska folket vet
              att de där tre åren då Folkpartiet hade möjlighet att bedriva
              en ekonomisk politik blev det till och med minus i statens kassa
              så det blev minus även i barnfamiljernas plånböcker. Den viktigaste
              frågan som vi har arbetat med är människornas möjlighet till arbete.
            </seg>
          </u>
          <note type="speaker" n="8fcd9056">
            Anf. 192 MAURICIO ROJAS (fp) replik:
          </note>
          <u who="Q2396467" xml:id="i-9026ac521f17946f-4" n="90d53162">
            <seg n="e9bdc383">
              Herr talman! Jag kan konstatera att Anita Jönsson inte kan namnge
              en enda rapport som säger att klyftorna inte växer i socialdemokratins
              Sverige. Sedan verkar du inte tycka att det är så besvärande att
              detta händer efter tolv år vid makten. Jag frågade om ni har gjort
              något fel. Det borde finnas lite självkritik när Rädda Barnen,
              Socialstyrelsen och så många andra säger att detta inte går så
              bra. Den enda du har att säga är att reallönerna har ökat. Du
              går tillbaka till tre år av borgerligt styre efter en katastrof
              som Socialdemokraterna skapade i slutet av 80-talet. Tolv år av
              makt kräver lite mer ansvar. Har ni gjort något fel? Finns det
              någon som förnekar att klyftorna ökar i ert Sverige?
            </seg>
          </u>
          <note type="speaker" n="5f725f03">
            Anf. 193 ANITA JÖNSSON (s) replik:
          </note>
          <u who="Q4765559" xml:id="i-cd324830a5a46df9-5" n="68bf7295">
            <seg n="fad071e9">
              Herr talman! Det beror naturligtvis på vad man jämför med, Mauricio
              Rojas. Vi kan jämföra med andra länder inom OECD och Europa. Då
              ser vi att Sverige är ett av de länder som har högst sysselsättningsgrad
              bland kvinnor och män. Vi har en föräldraförsäkring som gör att
              länder kommer till Sverige för att de är så imponerade och gärna
              vill ta över den modell för familjepolitik som Sverige har. Vi
              har byggt ut barnomsorgen under de här åren. Fyra- och femåringar
              har i dag möjlighet att få plats inom barnomsorgen. Jag skulle
              kunna göra den här listan ännu längre bara för att visa vad som
              sker genom politiska insatser utifrån en medveten politik som
              handlar om att göra människor fria genom arbete och en bra familjepolitik.
            </seg>
            <seg n="cc22c471">
              I internationella jämförelser ser vi också att alltfler människor
              med utländsk bakgrund har arbete i Sverige i dag. Låt oss titta
              på vem som får uppehållstillstånd i Sverige och jämföra det med
              de sydeuropeiska länderna.
            </seg>
            <seg n="7ac53bda">
              I Sydeuropa är det framför allt arbetskraftsinvandring medan
              det i Sverige är flyktinginvandring. Trots det klarar Sverige
              sig bättre när det gäller att ge människor arbete.
            </seg>
          </u>
          <note type="speaker" n="9ab9d547">
            Anf. 194 BIRGITTA CARLSSON (c) replik:
          </note>
          <u who="Q4916292" xml:id="i-d162a80828a1723c-1" n="fd1c99fa">
            <seg n="166dea84">
              Herr talman! Jag fortsätter lite efter förra replikskiftet även
              om det inte var därför jag begärde ordet. Rapporten visar att
              Sverige är sämst på integration av alla OECD-länder. Jag tycker
              därför inte att det finns något att berömma sig av för Anita Jönsson,
              att man skulle vara så bra när det gäller att ha människor i arbete.
              Vi har oerhört många nya svenskar som inte får en chans att komma
              in på arbetsmarknaden. Jag tog upp det när vi hade den offentliga
              utfrågningen med utskottet, just hur vi passiviserar människor
              som kommer hit. De väntar väldigt många gånger flera år innan
              de över huvud taget får någonting meningsfullt att göra, möjligtvis
              några få timmars svenskundervisning per dag. Det gör att de här
              människorna som inte får en chans att komma ut på en arbetsplats
              har väldigt svårt att ta sig ett arbete när de väl har lärt sig
              så pass mycket svenska att de klarar av det.
            </seg>
            <seg n="62977802">
              Jag tog upp det då, och jag har gjort det i många andra sammanhang.
              Jag kan förstå att en del behöver få viss hjälp med att komma
              i kapp som människor, kan behöva hälsoundersökning och sådant,
              men när man väl har landat i Sverige parallellt med att man då
              lär sig svenska språket skulle man få arbetsplatspraktik. Det
              sade vi när vi pratade om integration när Integrationsverket startade,
              och vi har pratat om det många gånger tidigare också. Därför är
              jag förvånad att inte Socialdemokraterna lägger större kraft på
              det. Om man menar att alla människor ska ha rätt till arbete,
              som Anita Jönsson sade tidigare, tycker jag att man verkligen
              ska jobba på att de nya svenskarna fick en chans att ta sig in
              på arbetsmarknaden parallellt med att de lär sig svenska språket.
            </seg>
            <seg n="5484f900">
              Jag kommer från en kommun som har haft väldigt stor arbetskraftsinvandring
              på 60- och 70-talet. De människorna jag har träffat många av dem
              kom direkt från Jugoslavien bland annat och många länder nere
              i Europa. De kom ena veckan. Nästa vecka började de arbeta och
              läste svenska parallellt med det. De kom in i det svenska samhället
              på ett mycket positivt sätt. Varför jobbar man inte på samma sätt
              i dag?
            </seg>
          </u>
          <note type="speaker" n="4ca1721f">
            Anf. 195 ANITA JÖNSSON (s) replik:
          </note>
          <u who="Q4765559" xml:id="i-cd324830a5a46df9-6" n="68bf7295">
            <seg n="451aa397">
              Herr talman! Världen ser inte likadan ut i dag som den gjorde
              för 3035 år sedan när man från Sverige åkte runt i länder för
              att rekrytera människor till arbete i Sverige. Men självklart
              tycker jag precis som Birgitta Carlsson att vi ska ha precis samma
              idé när vi utformar politiken, nämligen att människor snabbt ska
              komma in på arbetsmarknaden.
            </seg>
            <seg n="0fe4da52">
              Birgitta Carlsson, vi var nog på samma hearing som utskottet
              hade om integrationspolitiken. Där var det väldigt klart från
              Integrationsverkets företrädare som talade om att OECD jämför,
              jag tror hon sade, äpplen med stolar. Jag kan ibland undra varför
              vi ska göra oss sämre än vad vi egentligen är i Sverige när det
              gäller integrationspolitiken. Hon talade om att om man tittar
              på Sverige inom EU bedöms Sverige vara ett av de bästa länderna
              när det gäller själva förutsättningen för integration. Det handlade
              om saker som tillgänglighet till arbetsmarknaden, lätthet att
              få medborgarskap, antidiskrimineringslagstiftning, tillgång till
              träningsprogram, svenskundervisning och liknande.
            </seg>
            <seg n="60f52655">
              Om man tittar på OECD och jämför olika länder måste man fundera
              på vad som jämförs i statistiken. Det är det jag talade om innan.
              Vem är det egentligen som får komma in i landet? Är det arbetskraftsinvandring
              eller är det till stor del flyktinginvandring? Vilka länder kommer
              man till och vilket språk har man? Av de som invandrar till de
              engelskspråkiga länderna som Storbritannien talar 80 % redan språket.
              Detsamma gäller Frankrike, där de flesta är fransktalande. Det
              är självklart att det är lättare om man har samma språk som i
              landet man kommer till. Trots det klarar sig den svenska integrationspolitiken
              bra i en internationell jämförelse.
            </seg>
          </u>
          <note type="speaker" n="94faa4a8">
            Anf. 196 BIRGITTA CARLSSON (c) replik:
          </note>
          <u who="Q4916292" xml:id="i-d162a80828a1723c-2" n="fd1c99fa">
            <seg n="2fe5e92d">
              Herr talman! Då ska jag börja med en helt annan fråga. I början
              på sitt anförande sade Anita Jönsson att vi spretar åt olika håll.
              Om Anita Jönsson verkligen läser våra reservationer på många punkter
              kan man se att vi var väldigt snarlika. Jag beklagar att vi inte
              klarade av att ta den tid som krävdes för att skriva ihop oss
              bättre. Även om man tycker att vi har tagit god tid på oss med
              det här betänkandet så var det ändå knappt om tid när vi skulle
              skriva ihop oss med reservationerna. Den ambitionen hade vi fast
              vi aldrig hann med det.
            </seg>
            <seg n="5595d7f4">
              Jag vill också lyfta fram det som handlar om kommuner. Jag kommer
              själv från en borgerligt styrd kommun. Vi fördubblar vårt mottagande
              jämfört med vad vi har tagit emot tidigare, så det är inte alla
              kommuner som inte ställer upp på det här. Det som kan vara problem
              i en del kommuner är att man inte alltid har så mycket tomma bostäder
              så man direkt kan ta emot så många. Det tar ju tid att få fram
              bostäder.
            </seg>
            <seg n="4310ebec">
              Det finns en hel del saker där vi är överens. Men när det gäller
              att fler måste komma i arbete snabbare tycker jag att Anita Jönsson
              måste kunna erkänna att man inte har lyckats med det i Sverige,
              oavsett vad man jämför med. Jag kan hålla med om att svenska språket
              kanske inte är lika lätt att lära, men arbeta kan du göra många
              gånger ändå. Många av de här människorna behärskar ju också engelska,
              och det har du nytta av på en svensk arbetsmarknad. Jag kan inte
              vara nöjd med det sätt som människor får vänta många år innan
              de kommer ut i arbete i Sverige.
            </seg>
          </u>
          <note type="speaker" n="eb465653">
            Anf. 197 ANITA JÖNSSON (s) replik:
          </note>
          <u who="Q4765559" xml:id="i-cd324830a5a46df9-7" n="68bf7295">
            <seg n="04ddba02">
              Herr talman! Om det finns ett betänkande och fyra olika reservationer
              från alliansparterna måste ju slutsatsen bli att man inte har
              kunnat ena sig om integrationspolitikens inriktning. För om ni
              är så samstämmiga måste ni på den tiden faktiskt ha kunnat skriva
              ihop en gemensam reservation.
            </seg>
            <seg n="bcf69c6f">
              När det gäller utanförskapet på arbetsmarknaden är ett stort
              problem diskrimineringen, vilket vi har berört väldigt lite i
              dag i vår debatt. Det handlar om den strukturella diskrimineringen,
              att människor stängs ute för att de har annorlunda namn. Man har
              ett förfaringssätt som gör att man stänger ute människor med utländsk
              bakgrund på arbetsmarknaden. En tidigare rapport som Integrationsverket
              har lämnat visar just på det. Om man var kvinna, mörkhyad och
              kom från Afrika hade man allra svårast att komma in på arbetsmarknaden,
              även om man tog bort allting som handlade om utbildning och klass
              och det enda som var kvar var att man var född i ett annat land.
              Jag ser verkligen fram emot att vi på olika sätt arbetar för att
              i våra egna organisationer ge människor möjligheter, att människor
              med annan etnisk bakgrund får möjlighet inte minst att få ett
              politiskt uppdrag i den här kammaren, nämligen riksdagen. Där
              kan vi se att vissa partier lyckas bättre, och andra lyckas inte
              alls.
            </seg>
          </u>
          <note type="speaker" n="78e9b9ab">
            Anf. 198 ANNE-MARIE EKSTRÖM (fp):
          </note>
          <u who="Q4768084" xml:id="i-77d6516e2673dc26-0" n="9af5c209">
            <seg n="62679aef">
              Herr talman! I den här sena timmen tänkte jag än en gång påpeka
              det som min partikollega Mauricio Rojas sade, att det allra viktigaste
              för att integrationen ska fungera är att ta bort bristen på arbete
              så att fler människor kan få ett riktigt arbete och komma in på
              arbetsmarknaden. Genom att man kommer ut på arbetsmarknaden får
              man också lättare att lära sig svenska språket.
            </seg>
            <seg n="26f409e0">
              Men för att fler människor ska komma ut på arbetsmarknaden behövs
              det åtgärder för att förbättra företagsklimatet, till exempel
              göra det lättare att anställa. Där har Folkpartiet och alliansen
              en rad förslag som även Tobias Billström tog upp tidigare. Det
              är viktigt att det är fler människor som ska ha arbete, som ska
              komma in på arbetsmarknaden. Det räcker inte med att de som redan
              är inne på arbetsmarknaden får mer i plånboken. Det är inte någon
              bra integration.
            </seg>
            <seg n="a7be74e2">
              Herr talman! Det behövs många fler åtgärder. Jag roade mig med
              att titta på Folkpartiets huvudmotion som handlar om integration.
              Jag kunde konstatera att de yrkanden som vi har lagt ska behandlas
              eller har behandlats inom en rad olika utskott. Det är arbetsmarknadsutskottet,
              näringsutskottet, skatteutskottet, socialutskottet och nu socialförsäkringsutskottet.
              Integration är alltså något som genomsyrar alla områden, precis
              som både Sven Brus och Birgitta Carlsson har sagt tidigare.
            </seg>
            <seg n="10b129f8">
              Herr talman! Jag tänker hålla mig till att prata om kvinnors
              situation när det gäller integration.
            </seg>
            <seg n="ab960f7d">
              Kvinnor har i många fall ännu längre till delaktighet i samhället
              än män, mycket på grund av att det i många kulturer inte är vanligt
              att kvinnor arbetar utanför hemmet. Det allra bästa sättet att
              komma in i samhället är, som har sagts tidigare, att ha ett arbete.
            </seg>
            <seg n="1598b0b1">
              Den rapport som Mauricio Rojas pratade om tidigare som Folkpartiet
              har tagit fram om utanförskapsområden visar att kvinnor i utanförskapsområdena
              har en mycket låg sysselsättningsnivå. Den är i snitt mellan 45
              och 50 %. Total sysselsättningsnivå för alla kvinnor i hela landet
              är 75 %.
            </seg>
            <seg n="c73eb6a7">
              Herr talman! Det behövs således många olika insatser för att
              förbättra kvinnornas möjlighet att komma in i samhället. Även
              för kvinnor är det arbete och språk som är det viktigaste.
            </seg>
            <seg n="30c74a15">
              Språk är också viktigt för att kvinnorna, och även männen, ska
              kunna kommunicera med sina barns lärare.
            </seg>
            <seg n="c6fdbf75">
              I dag saknar tyvärr många kvinnor kunskaper i svenska språket
              över huvud taget. Dessa kvinnor måste få särskilt stöd. Jag vill
              nämna några projekt som vi har genomfört eller håller på att genomföra
              i Borås.
            </seg>
            <seg n="c75c9198">
              Borås är en borgerligt ledd kommun. Borås kommun tar emot nästan
              dubbelt så många flyktingar som tidigare. Nu tar man emot 282;
              tidigare har man tagit emot 150. Det finns alltså borgerliga kommuner
              som tar emot flyktingar.
            </seg>
            <seg n="9e3e88e7">
              Det projekt som jag vill berätta om rör kvinnor som bor i ett
              av de utsatta områdena. De har haft svårt att lära sig språket
              av olika skäl. De har inte fått möjlighet. Man har nu gjort så
              att kvinnorna får vara kvar i sitt bostadsområde. Där är också
              kvinnornas barn på dagis. De lär sig svenska och samhällskunskap
              och får dessutom praktisera inom någon kommundel där de bor. Detta
              har tidigare varit ett projekt, men det har varit så lyckat att
              det numera är permanent inom kommunen. Det har alltså kunnat etableras.
            </seg>
            <seg n="c4b33c99">
              Ett annat exempel är ett projekt där i huvudsak somaliska kvinnor,
              men även män, lär sig svenska tillsammans med svenska lärare och
              med sina egna landsmän. De får undervisning på svenska på förmiddagen
              och läxhjälp med somaliska lärare på kvällen.
            </seg>
            <seg n="b07adab6">
              Jag har besökt dem och träffat dem. Jag har insett att de har
              en vilja att komma ut och jobba. De vill lära sig språket. Det
              finns mycket vilja även hos kvinnor att komma ut på arbetsmarknaden.
            </seg>
            <seg n="c1172225">
              Problemet är bristen på arbete, men även diskriminering. Invandrarna
              är ju de som är längst från arbetsmarknaden. När det saknas jobb
              är det de som är längst från arbetsmarknaden som gallras undan
              först.
            </seg>
            <seg n="1588b33d">
              Herr talman! Det behövs en mer utbredd arbetsmarknad för kvinnor.
              Jag vet att jag tar en risk när jag nämner subvention av hushållsnära
              tjänster i det här sammanhanget. Jag tar ändå den risken.
            </seg>
            <seg n="08bbef13">
              Vare sig vi vill kännas vid det eller inte utför i dag många
              invandrarkvinnor hushållstjänster på en svart marknad. Med en
              skattereduktion så att fler människor har råd att betala vitt
              för hushållstjänster tror jag att många fler kvinnor, i synnerhet
              invandrarkvinnor, skulle kunna få ett riktigt arbete med vit lön.
              Ett vitt arbete innebär pensionspoäng och att man är försäkrad
              när man jobbar.
            </seg>
            <seg n="8b77f1f3">
              Några av oss var i Skövde och träffade några invandrarkvinnor
              som var på utbildning för att lära sig städa. Vi som var där jag,
              Birgitta och Sven vet att det är ett kvalificerat arbete, vare
              sig man städar i en skola eller i ett hem. Kvinnorna hade många
              kemikalier att lära sig och olika typer av golv och material att
              hålla reda på.
            </seg>
            <seg n="42b50259">
              Herr talman! Det behövs naturligtvis ett mycket mer företagsvänligt
              klimat för att fler arbeten ska skapas till gagn för både kvinnor
              och män, men det skulle ta hela natten att berätta om alla förslag
              som Folkpartiet och övriga allianspartier vill genomföra.
            </seg>
            <seg n="9a5a3dc9">
              I den förra valrörelsen förde Folkpartiet fram krav på att de
              som vill bli svenska medborgare inte för att arbeta och vistas
              i Sverige ska ha vissa språkkunskaper. Debattens vågor gick höga.
              Jag kände själv ett visst motstånd till att börja med. Det tog
              slut när jag var på torget i ett av våra invandrartäta områden.
              Jag frågade några kvinnor om de tänkte rösta i valet. Jag fick
              knappt något svar, bara en nickning mot mannen som stod bredvid.
            </seg>
            <seg n="0175ac8e">
              Det slog mig att om vårt förslag gick igenom skulle dessa kvinnor
              ha större möjlighet att tala för sig själva.
            </seg>
            <seg n="89374c39">
              Språkkrav för svenskt medborgarskap inte för att arbeta skulle
              kunna gynna integrationen för kvinnor i hög grad.
            </seg>
            <seg n="4d58a588">
              Jag vill säga att kvinnor är mer utsatta än män på en hel del
              andra sätt. Det gäller även om man är född svensk, men invandrarkvinnor
              är många gånger mer utsatta än svenskfödda. Okunskap och sedvänjor
              bidrar till det.
            </seg>
            <seg n="ae8b806e">
              Herr talman! Ingen i Sverige ska få utsättas för könsstympning,
              barnäktenskap eller hedersvåld. Där kräver Folkpartiet skärpt
              lagstiftning. För att undvika det är det viktigt att alla nyanlända
              till Sverige, oavsett om man kommer som asylsökande eller som
              make/maka till någon som redan är svensk medborgare, får en introduktion
              till det svenska samhället och den värdegrund som genomsyrar samhället
              med jämställdhet och respekt för alla människors lika värde.
            </seg>
            <seg n="65b7782e">
              Herr talman! Folkpartiet anser att vid en sådan introduktion
              måste frågor som handlar om just förtryck mot kvinnor på olika
              sätt tas upp. Informationsmaterial ska tas fram på de vanligaste
              språken så att ingen kan säga att man inte visste.
            </seg>
            <seg n="9f250d9c">
              I ett liberalt Sverige är det alldeles klart att kvinnor och
              män har lika rätt att leva sina liv som de själva önskar.
            </seg>
          </u>
          <note n="c0491a34">
            I detta anförande instämde Mauricio Rojas (fp).
          </note>
          <note type="speaker" n="3142d25c">
            Anf. 199 LUCIANO ASTUDILLO (s):
          </note>
          <u who="Q4355921" xml:id="i-d0c8e7ee2e5538cf-0" n="c50de979" next="i-0f60130c51a8fcb2-0">
            <seg n="dd9ade71">
              Herr talman! Jag ska prata om min motion Sf 220 och ur den peka
              på det som jag ser som den största utmaning som Sverige och därmed
              socialdemokratin står inför i det som vi kallar integrationspolitik.
            </seg>
            <seg n="27ca9705">
              Motionen är kort och till synes enkel. Den handlar om medborgarskapet.
              Den går i korta drag ut på att alla barn, födda i Sverige, ska
              ha rätt att bli svenska medborgare oavsett föräldrarnas bakgrund
              och medborgarskap.
            </seg>
            <seg n="57f459ae">
              Jag menar att synen på medborgarskap intimt hänger samman med
              hur vi ska klara de utmaningar vi står inför. I dag baseras den
              svenska medborgarskapslagstiftningen på den så kallade härstamningsprincipen.
              Det betyder att ett barns medborgarskap bestäms av föräldrarnas
              medborgarskap, till skillnad från den territoriella principen
              som anger att barnet får medborgarskap i det land där det föds.
            </seg>
            <seg n="a7438ec6">
              Utskottet skriver att införandet av denna ordning skulle förutsätta
              betydande principiella och praktiska överväganden. Jag håller
              med utskottet om att frågan är principiellt viktig. Jag tycker
              däremot att ett genomförande av denna reform på sikt är nödvändig.
            </seg>
            <seg n="003cc9ff">
              Herr talman! I dag har mer än 16 % av Sveriges befolkning utländsk
              bakgrund. År 2010 kommer vart tredje barn som föds i Sverige ha
              en eller båda föräldrarna som är födda i ett annat land. I min
              hemstad, Malmö, har redan 40 % så kallad utländsk bakgrund, och
              hela 52 % av ungdomarna som är 18 år och yngre har en eller båda
              föräldrarna som är födda i ett annat land.
            </seg>
            <seg n="5f0ee886">
              Sverige och svenskheten förändras. Politiska ambitioner för att
              klara av anpassningen till dessa förändringar kallar vi till vardags
              för integrationspolitik. Men jag vill hävda att den förändring
              som Sverige går igenom kan bli lika omvälvande som när Sverige
              gick från jordbrukssamhälle till industrisamhälle.
            </seg>
            <seg n="9508ed28">
              Ja, herr talman, förändringen i befolkningssammansättning som
              Sverige genomgår kan vara en lika stor utmaning och lika omvälvande
              för oss som steget in i industrisamhället var för demokratins
              pionjärer.
            </seg>
            <seg n="c77a6814">
              För oss socialdemokrater är utmaningen dubbel. Det var vi socialdemokrater
              som byggde bron mellan det gamla bondesamhället och det moderna
              industrisamhället och som möjliggjorde det moderna framgångsrika
              välfärdssamhälle som Sverige är i dag med en välfärd som gör livet
              drägligt för det stora folkflertalet, en skola för alla, en likvärdig
              vård och omsorg samt trygghetssystem. Det var vi socialdemokrater
              som tog Sverige ur fattigdom och underutveckling till att bli
              ett rikt välfärdssamhälle som än i dag hävdar sig väl i den globala
              konkurrensen. Nu utmanas 100 år av facklig och politisk kamp,
              och på ett sätt som för oss kanske är oväntat.
            </seg>
            <seg n="9162f053">
              Larmsignalerna är flera och återkommande. Nyligen skrev Socialstyrelsen
              i rapporten Social Rapport 2006 att den etniska segregationen
              har ökat i de tre storstadsregionerna. Den ekonomiska segregationen
              är däremot oförändrad. Det har också skett en polarisering när
              det gäller den sociala omgivningen som infödda svenskar respektive
              de synliga invandrargrupperna, dvs. de vars utseende och/eller
              utseende uppfattas som främmande av majoritetsbefolkningen, lever
              i.
            </seg>
            <seg n="4f5c41d9">
              Hur underlättar vi övergången från industrisamhället till det
              samtida Sverige som vi lever i i dag? Hur bryter vi utanförskapet
              och segregationen? Går det över huvud taget?
            </seg>
            <seg n="c4f9bdee">
              Herr talman! När Sverige gick från jordbrukssamhälle till industrisamhälle
              gick socialdemokratin som sagt i bräschen för denna förändring.
              Precis som den unga socialdemokratin bejakade industrialismen,
              måste vi nu bejaka den nya värld som redan föds. Vi gjorde det
              genom att hävda jämlikheten och rättvisan. Vi gjorde det genom
              att bejaka moderniseringen. Vi höll aldrig fast vid föråldrad
              teknik och gamla produktionssätt när ny teknik visade sig vara
              överlägsen eller effektivare.
            </seg>
            <seg n="56beeca1">
              Jämlikheten och rättvisan hävdar vi än i dag: arbete åt alla,
              en välfärd som ger oss trygghet i förändringen.
            </seg>
            <seg n="4bf57466">
              Herr talman! Ja, absolut. Vi socialdemokrater känner redan till
              en del av verktygen. Vi står inför samma utmaningar nu som då.
              Det handlar om hur vi möjliggör social rättvisa, jämlikhet och
              generell välfärd. Det är grundläggande socialdemokratiska värden
              och klassisk jämlikhetspolitik. Därför var storstadssatsningen
              viktig, och därför är tiopunktsprogrammet som integrationsminister
              Jens Orback presenterade i förra veckan riktigt. För att bryta
              segregationen krävs det nämligen resurser och att de omfördelas
              och ges till områden där arbetslösheten är hög och den sociala
              utslagningen stor. För att bryta segregationen behöver resurser
              gå till att stödja personer att erövra språket, komplettera eller
              validera utbildningar och yrkeserfarenheter. För att bryta segregationen
              krävs mer resurser för att motverka diskrimineringen och riva
              de diskriminerande strukturer som vårt samhälle tyvärr fortfarande
              vilar på. Marknadens osynliga hand löser inte det.
            </seg>
            <seg n="5c781fe0">
              Vår politik är rätt. Det kommer att krävas både en hårdare och
              en tuffare kamp mot orättvisor och klassklyftor framöver för att
              bryta utanförskapet.
            </seg>
            <seg n="a9d81a0e">
              Men, herr talman, jag tror att Sverige står inför större utmaningar
              än så. Inte bara bilden av Sverige behöver ändras, utan även bilden
              av vilka som befolkar Sverige behöver ändras. Det finns nämligen
              ingen återvändo. För vem är svensk eller invandrare i Sverige
              där snart var femte person har rötter i ett annat land? Vem är
              svensk eller invandrare i Malmö där redan i dag mer än 50 % av
              ungdomarna har en eller båda föräldrarna som är födda i ett annat
              land.
            </seg>
            <seg n="17c28833">
              Att bryta segregationen och utanförskapet är en av Sveriges viktigaste
              uppgifter. Men hur vi tar oss an uppgiften är minst lika viktigt.
            </seg>
            <seg n="67b20c5a">
              Vi är inte ensamma. Hela Europa brottas med samma utmaning. I
              land efter land ställs frågan: Hur ska vi bryta utanförskapet
              och segregationen? Och går det över huvud taget?
            </seg>
            <seg n="2f111709">
              Sverige, precis som många andra europeiska länder, befinner sig
              vid ett viktigt vägskäl. Ska vi bejaka den etniska, språkliga
              och kulturella mångfalden som finns i Sverige och göra den till
              en självklar del av vårt land, eller ska vi hålla fast vid en
              svenskhet som bygger på en gammalmodig syn, där den som uppfattas
              som annorlunda, där den som inte har ett namn som klingar svenskt,
              och där den som har ett utseende som inte stämmer överens med
              schablonbilden förblir avvikande och osvensk?
            </seg>
            <seg n="3712aa00">
              I Frankrike har först debatten om rätten att bära huvudduk i
              skolan och senare höstens upplopp skakat om hela landets grundvalar.
              I bland annat Holland och Danmark hårdnar tonläget i invandrarfrågan
              för var dag som går. I vårt grannland Norge är numera Framstegspartiet
              enligt de senaste opinionsundersökningarna det största partiet.
              Också i Sverige har en del förförts att använda en tillspetsad
              retorik om så kallade invandrare. Inte minst har den forna socialliberala
              kraften i svensk politik, Folkpartiet och deras talesman Rojas,
              som tyvärr har lämnat kammaren, gjort detta till en folkpartistisk
              huvudgren.
            </seg>
            <seg n="a9ff5391">
              Men Frankrikes, Hollands och Danmarks sätt att hittills hantera
              den så kallade invandrarfrågan leder bara ut på ett sluttande
              plan där segregering och diskriminering ökar, inte minskar. Frankrike,
              Holland och Danmark för en politik som förstärker uppdelningen
              mellan vi och dom och inte suddar ut den.
            </seg>
            <seg n="6c8b5278">
              Vår stora utmaning, Sveriges stora utmaning, ligger i att försöka
              forma en alternativ politik, en politik som bygger på ett nytt
              vi, ett mer inkluderande vi, ett vi där alla oavsett bakgrund
              får plats jag, du och alla vi.
            </seg>
            <seg n="a7e3be22">
              Ett viktigt sätt att göra det på är genom att reformera medborgarskapet.
              Synen på medborgarskapet måste på sikt förändras så att alla barn
              födda i Sverige får rätten att bli svenska medborgare. Medborgarskapet
              är nämligen intimt förknippat med de rättigheter, möjligheter
              och skyldigheter som samhället ger oss alla. Det är alltså en
              viktig symbol för tillhörighet. Tyvärr är medborgarskapet i dag
              knutet till förlegade principer om härstamning och därmed också
              starkt förbundet till etnicitet och ursprung.
            </seg>
            <seg n="b127cdee">
              Herr talman! Världen har kommit till oss, och vi har blivit en
              del av världen. Vi har ömsat skinn. Vi svenskar kan numera tala
              och göra oss förstådda på mer än 150 olika språk. I dag startas
              vart femte företag av någon född i ett annat land. Hälften av
              dem som tar ut läkarlegitimation har en utländsk utbildning, och
              25 % av alla doktorerade har utländsk bakgrund. Också i politiken,
              i näringslivet och i akademin slår sig det nya Sverige in och
              blir en självklar del av Sverige precis lika självklar som Zlatan
              Ibrahimovic är i idrotten och operasångaren Tito Beltran är i
              kulturen. Vilken tillgång och vilka möjligheter det ger oss i
              den värld av globalisering och internationalisering som vi lever
              i.
            </seg>
            <seg n="10aa79c6">
              Världen har kommit till oss, och vi har blivit en del av världen.
              Sverige har förändrats. Svenskheten har förändrats. Vi måste ta
              till oss detta med både hjärnan och hjärtat. Först då hävdar vi
              socialdemokrater fullt ut vårt historiska arv och våra historiska
              värderingar om jämlikhet, rättvisa och modernisering.
            </seg>
          </u>
          <note n="9822f3ef">
            Överläggningen var härmed avslutad.
          </note>
          <note n="56d9a52f">
            17 § Museer och utställningar särskild ordning
          </note>
          <note n="02008242">
            Föredrogs
          </note>
          <note n="00009abd">
            Förste vice talmannen konstaterade att ingen talare var anmäld.
          </note>
          <note n="a98d581a">
            18 § Bordläggning
          </note>
          <note n="41abb0ec">
            Anmäldes och bordlades
          </note>
          <note n="b99ba07d">
            19 § Anmälan om interpellationer
          </note>
          <note n="a40744af">
            Anmäldes att följande interpellationer framställts
          </note>
          <note n="fd0d8a64">
            den 5 april
          </note>
          <note n="808c5041">
            Carl B Hamilton
          </note>
          <note n="0e49bd54">
            Kenneth Johansson
          </note>
          <note n="fe0bcd60">
            Per Bill
          </note>
          <note n="4f58d1d4">
            Interpellationerna redovisas i bilaga som fogats till riksdagens
            snabbprotokoll tisdagen den 18 april.
          </note>
          <note n="22ec3cdf">
            20 § Anmälan om frågor för skriftliga svar
          </note>
          <note n="11b9a576">
            Anmäldes att följande frågor för skriftliga svar framställts
          </note>
          <note n="fd0d8a64">
            den 5 april
          </note>
          <note n="1a5ed8f4">
            Olle Sandahl
          </note>
          <note n="05050049">
            Christer Nylander
          </note>
          <note n="4e82056f">
            Ingegerd Saarinen
          </note>
          <note n="7705becd">
            Lars-Ivar Ericson
          </note>
          <note n="0a7c0f5e">
            Hans Backman
          </note>
          <note n="8ed0d291">
            Linnéa Darell
          </note>
          <note n="25a9939d">
            Solveig Hellquist
          </note>
          <note n="c162d4a9">
            Birgitta Ohlsson
          </note>
          <note n="e56fc1f0">
            Frågorna redovisas i bilaga som fogats till riksdagens snabbprotokoll
            tisdagen den 18 april.
          </note>
          <note n="a15dcde1">
            21 § Anmälan om skriftliga svar på frågor
          </note>
          <note n="4a27d2f6">
            Anmäldes att skriftliga svar på följande frågor inkommit
          </note>
          <note n="fd0d8a64">
            den 5 april
          </note>
          <note n="0de6cae7">
            Ronny Olander
          </note>
          <note n="7a8ab0d5">
            Liselott Hagberg
          </note>
          <note n="83728a43">
            Åsa Torstensson
          </note>
          <note n="18340a5f">
            Cecilia Widegren
          </note>
          <note n="35c0fdc1">
            Erik Ullenhag
          </note>
          <note n="06c2633e">
            Axel Darvik
          </note>
          <note n="e9f9b5a2">
            Henrik von Sydow
          </note>
          <u who="Q4355921" xml:id="i-0f60130c51a8fcb2-0" n="c50de979" prev="i-d0c8e7ee2e5538cf-0">
            <seg n="f6f1afb5">
              Torsten Lindström
            </seg>
            <seg n="97782043">
              Luciano Astudillo
            </seg>
            <seg n="97782043">
              Luciano Astudillo
            </seg>
          </u>
          <note n="00ad4335">
            Mats Einarsson
          </note>
          <note n="46ccab7c">
            Nyamko Sabuni
          </note>
          <note n="4e82056f">
            Ingegerd Saarinen
          </note>
          <note n="0a7c0f5e">
            Hans Backman
          </note>
          <note n="fce71207">
            Sven Gunnar Persson
          </note>
          <note n="9ea6f241">
            Anne Marie Brodén
          </note>
          <note n="131cd64f">
            Cecilia Wigström
          </note>
          <note n="cb92c433">
            Kent Olsson
          </note>
          <note n="a6b35644">
            Monica Green
          </note>
          <note n="8ab0759f">
            Chatrine Pålsson
          </note>
          <note n="e9f9b5a2">
            Henrik von Sydow
          </note>
          <note n="186f74e5">
            Ewa Thalén Finné
          </note>
          <note n="e9f9b5a2">
            Henrik von Sydow
          </note>
          <note n="e9f9b5a2">
            Henrik von Sydow
          </note>
          <note n="e9f9b5a2">
            Henrik von Sydow
          </note>
          <note n="728a099b">
            Anna Grönlund Krantz
          </note>
          <note n="728a099b">
            Anna Grönlund Krantz
          </note>
          <note n="3d6b2c19">
            Anita Brodén
          </note>
          <note n="3d6b2c19">
            Anita Brodén
          </note>
          <note n="107dcdca">
            Maria Larsson
          </note>
          <note n="f3469fdb">
            Göran Persson
          </note>
          <note n="0de6cae7">
            Ronny Olander
          </note>
          <note n="49550f2d">
            Gustav Fridolin
          </note>
          <note n="640d4a38">
            Anita Sidén
          </note>
          <note n="cc3d0fa9">
            Lars Gustafsson
          </note>
          <note n="b16aea7a">
            Marietta de Pourbaix-Lundin
          </note>
          <note n="37556cfe">
            Krister Hammarbergh
          </note>
          <note n="c99f0f93">
            Annelie Enochson
          </note>
          <note n="c99f0f93">
            Annelie Enochson
          </note>
          <note n="39373a35">
            Svaren redovisas i bilaga som fogats till riksdagens snabbprotokoll
            tisdagen den 18 april.
          </note>
          <note n="56a358f7">
            22 § Kammaren åtskildes kl. 21.00.
          </note>
          <note n="73c979ac">
            Förhandlingarna leddes
          </note>
          <note n="993060b9">
            /Monica Gustafson
          </note>
        </div>
      </body>
    </text>
  </TEI>
</teiCorpus>
