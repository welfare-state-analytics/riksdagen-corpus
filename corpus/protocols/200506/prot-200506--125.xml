<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--125</head>
          <docDate when="2006-05-17 00:00:00">2006-05-17 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:125
          </note>
          <note>
            Onsdagen den 17 maj
          </note>
          <note>
            Kl. 09:00 - 20:16
          </note>
          <note>
            1 § Justering av protokoll
          </note>
          <note>
            Justerades protokollet för den 11 maj.
          </note>
          <note>
            2 § Meddelande om ändringar i kammarens sammanträdesplan
          </note>
          <note>
            Talmannen meddelade
          </note>
          <note>
            onsdagen den 24 maj skulle äga rum kl. 15.00
          </note>
          <note>
            och
          </note>
          <note>
            fredagen den 26 maj skulle äga rum kl. 16.00.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2005/06:395
          </note>
          <note>
            Interpellation 2005/06:395 av Sven-Erik Sjöstrand (v)
          </note>
          <note>
            Interpellationen kommer att besvaras torsdagen den 8 juni 2006.
          </note>
          <note>
            Skälet till dröjsmålet är tjänsteresor.
          </note>
          <note>
            Dag Ekman
          </note>
          <note>
            Interpellation 2005/06:402
          </note>
          <note>
            Interpellation 2005/06:402 av Yvonne Andersson (kd)
          </note>
          <note>
            Interpellationen kommer att besvaras onsdagen den 7 juni 2006.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Erna Zelmin
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note>
            KOM(2005)669
          </note>
          <note>
            5 § Återkallelse av proposition
          </note>
          <note>
            Regeringen hade genom skrivelse 2005/06:211 återkallat prop.
            2005/06:176 Kommunernas roll i avfallshanteringen.
          </note>
          <note>
            Talmannen hade avskrivit detta förslag samt de med anledning
            av propositionen väckta motionerna 2005/06:MJ5053.
          </note>
          <note>
            Regeringens skrivelse lades till handlingarna.
          </note>
          <note>
            Talmannen meddelade att motioner med anledning av återkallelsen
            fick väckas senast onsdagen den 24 maj kl. 16.30 .
          </note>
          <note>
            6 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            7 § Förnyad bordläggning
          </note>
          <note>
            Föredrogs och bordlades åter
          </note>
          <note>
            8 § Beslut om ärenden som slutdebatterats den 16 maj
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 1
          </note>
          <note>
            Punkterna 2 och 3
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkterna 3 och 4
          </note>
          <note>
            9 § Ett stärkt nämndemannainstitut
          </note>
          <note>
            Föredrogs
          </note>
          <note type="speaker">
            Anf. 1 HILLEVI ENGSTRÖM (m):
          </note>
          <note>
            Herr talman! Jag vill börja med att yrka bifall till vår reservation
            nr 1.
          </note>
          <note>
            Nämndemännen utgör mer än en del av rättens sammansättning. I
            tingsrätterna, där majoriteten av ärenden ska hanteras och där
            tyngdpunkten i själva dömandet ligger, är nämndemännen i majoritet.
            Nämndemännen utgör därför en viktig del i den svenska rättskipningen.
            Deras deltagande innebär att rättens kunnande breddas och framför
            allt att medborgarintresset får en viktig plats i rättssalen.
            Det är genom nämndemännen som samhället och medborgarna får en
            plats, en insyn, och kan påverka och delta i den dömande makten.
          </note>
          <note>
            Det finns en lojalitet inom nämndemannakåren som är värd att
            uppmärksamma. Ersättningen är låg. Dagarna är långa, och inte
            sällan är resvägen väldigt lång till tingsrätten. Inte minst beror
            det på att man har slagit ihop och lagt ned en hel del domstolar.
            Men många gånger innebär också arbetet som nämndeman ett stort
            känslomässigt engagemang och en psykisk påfrestning. Levnadsöden
            spelas upp för nämndemännen som de egentligen aldrig får en möjlighet
            att bearbeta. Under en kort tid får nämndemännen ett helt livsöde
            berättat för sig. Hur gick det för den utsatta kvinnan, för den
            våldtagna flickan eller för brottsoffret, som hade blivit påkört
            av rattfylleristen och fått sitt liv slaget i spillror? Hur gick
            det för den unga pojke som dömdes till samhällstjänst eller för
            narkomanen, som dömdes till vård? Jag vet att det är frågor som
            nämndemännen funderar över ganska lång tid efteråt.
          </note>
          <note>
            Det ställs alltså stora krav på nämndemännens personliga mognad
            och stabilitet, och därför är kraven på lämplighet viktiga i de
            här förslagen från regeringen. Det är också bra att det införs
            regler för att entlediga eller stänga av olämpliga nämndemän.
          </note>
          <note>
            Arbetet som nämndeman kräver kunnande och erfarenhet, även om
            nämndemännen ska vara lekmän i förhållande till de lagfarna domarna.
            Nämndemännen står för en lokal förankring, och det är viktigt
            med engagemang och verklighetsförankring i samhället. Därför är
            det bra att nämndemännens ersättningsnivåer äntligen kommer att
            höjas. Inte minst är det viktigt för att säkerställa en fortsatt
            god rekrytering.
          </note>
          <note>
            Det är gott och väl så långt. Men, herr talman, tyvärr innehåller
            regeringens proposition alldeles för få förslag. Vi i alliansen
            saknar ersättning till de personer som arbetar hemma och som har
            barn. Vi tycker att det skulle behövas en ersättning för styrkta
            barnomsorgskostnader när en hemarbetande mamma eller pappa ska
            tjänstgöra som nämndeman. I dag får de nämndemännen betala barnvakten
            själva. Det är ett system som vi inte tycker är rimligt. Därför
            vill vi yrka på en ersättning för extrakostnader.
          </note>
          <note>
            Vi saknar också ett inställelsearvode för dem som har lång resväg
            till tingsrätten eller länsrätten eller hovrätten. Det är precis
            i linje med det som Nämndemannautredningen föreslog, men det väljer
            regeringen att inte lägga fram förslag om.
          </note>
          <note>
            Utöver det saknar vi moderater att nämndemännen ska kunna rekryteras
            ur en så kallad fri kvot. Vi vill, liksom Nämndemannautredningen
            ville, att en femtedel av alla nämndemän ska kunna föreslås av
            allmänheten. Det finns ingenting i dag som talar för att helt
            avskaffa det politiska systemet med nomineringar, men behovet
            av en fri kvot är stort. Det tycker även Miljöpartiet, som går
            så långt att de vill ha hälften av alla nämndemän från en fri
            kvot. Men ändå väljer Miljöpartiet att inte stödja oss moderater,
            vilket känns lite märkligt. Vi tycker att det är bättre med en
            fri kvot på 20 % än ingen kvot alls.
          </note>
          <note>
            Det finns ett stort samhällsengagemang bland människor. Det är
            många som vill bidra på olika sätt, och vi är övertygade om att
            det skulle komma många bra namnförslag från allmänheten om man
            införde den fria kvoten. Nämndemän som står fria från partipolitiken
            skulle bidra till att öka förtroendet för rättsväsendet.
          </note>
          <note>
            Tänk om en lärare här på läktaren i dag skulle bli nämndeman!
            Eller tänk om en aktiv inom Farsor &amp; Morsor på stan, Röda Korset,
            invandrarföreningen, Anonyma Alkoholister, jaktlaget eller KRIS
            skulle bli nämndeman! Eller tänk om imamen skulle bli det!
          </note>
          <note>
            Det tror vi skulle vara bra. Men dessa eldsjälar kanske inte
            alls är intresserade av att bli nämndemän om de får en fråga från
            någon i Vänsterpartiet eller från oss moderater.
          </note>
          <note>
            Varför är regeringen och Vänsterpartiet så rädda för dessa förslag
            när de lades fram av en enig nämndemannakommitté som satt och
            utredde frågan under flera års tid?
          </note>
          <note>
            Är det kanske som Leif Björnlod från Miljöpartiet skrev i sin
            debattartikel i Göteborgs-Posten den 7 mars i år? Där skrev han:
            Vi kan inte för vår del uppfatta det på något annat sätt än att
            Socialdemokraterna hellre låter män och kvinnor med gedigen bakgrund
            i det egna partiet (och som är över 65 år) vara nämndemän än att
            låta ungdomar från förorten, ledaren för moskén bli nämndemän.
            De vill hellre ha nämndemän som sover sig igenom rättegångar än
            personer med nya visioner, fräscha idéer och som verkligen representerar
            befolkningen.
          </note>
          <note>
            Så skrev Miljöpartiets talesman i de här frågorna.
          </note>
          <note>
            Vi moderater delar inte Leif Björnlods analys i alla delar. Men
            vi delar den när det gäller den fria kvoten. Vi moderater tycker
            att det är viktigt att alla nämndemän som dömer ska vara medborgare.
            Där delar vi inte Miljöpartiets uppfattning, men det gör vi när
            det gäller den fria kvoten. Därför hoppas jag och Moderaterna
            att Miljöpartiet står fast vid sina yrkanden och sin debattartikel
            och inser att en fri kvot på 20 % från allmänheten är mycket mer
            än ingen kvot alls.
          </note>
          <note type="speaker">
            Anf. 2 JAN ERTSBORN (fp):
          </note>
          <note>
            Herr talman! Det är ett mycket gammalt institut vi har till debatt
            här i dag om nämndemännen. Vi har säkert alla läst och konstaterat
            att det åtminstone fanns på 1200-talet i äldre västgötalagen.
            Sannolikt har det förekommit betydligt tidigare.
          </note>
          <note>
            Det har naturligtvis förändrats genom århundraden. Inte minst
            under 1900-talet genomgick det ganska stora förändringar från
            den stora nämnden med tolv personer ned till 1983 års reform när
            det blev tre nämndemän med individuell rösträtt. Det är mycket
            positiva reformer som har tillkommit.
          </note>
          <note>
            Ändå är det väl en och annan som ställer sig frågan: Vilken roll
            fyller nämndemännen i det moderna samhället? Där är det glädjande
            att konstatera att vi i den politiska verkligheten är eniga om
            att det är en väldigt viktig roll som nämndemännen spelar.
          </note>
          <note>
            Det är en garanti för att det finns en samstämmighet mellan domstolarnas
            avgörande och den allmänna rättsuppfattningen i väldigt hög utsträckning.
            Det är också ett sätt att skapa förtroende för rättskipningen.
          </note>
          <note>
            Jag hör till dem som både har arbetat som domare och tillsammans
            med nämndemän och som advokat i rättssalen. Jag har ingen annan
            uppfattning än vad majoriteten här har. Det är en väldigt viktig
            roll som nämndemännen spelar. Det tycker jag att man ska framhäva
            i en debatt som vi har här i dag.
          </note>
          <note>
            Tyvärr har lokalkännedomen och personkännedomen som nämndemännen
            förde med sig inte samma tyngd i dag, eftersom vi har lagt ihop
            domstolar och man har väldigt långa avstånd. Men den finns där
            ändå. Den finns där inte minst i form av sunt förnuft.
          </note>
          <note>
            Man ska betona att det är någonting som allmänheten inte ser
            och hör. Det kommer fram under de enskilda överläggningarna, som
            ju sker under sekretess. Men vi kan vara övertygade om att det
            sker ganska mycket som nämndemännen tillför domstolarna.
          </note>
          <note>
            En fråga som vi har här i dag är hur nämndemännen ska utses.
            Där är vi alla överens om att vi vill ha en allsidig sammansättning
            av nämndemannakåren. Det är väldigt tillfredsställande att nu
            få in etnisk bakgrund som en av de saker man ska titta på när
            man utser nämndemän. Det är också väldigt bra att man har satt
            in i lagstiftningen lite grann om kraven på nämndemannen: omdömesförmåga,
            självständighet, laglydnad med mera.
          </note>
          <note>
            Vi har inom Folkpartiet diskuterat frågan om fria kvoten eller
            om man skulle fortsätta att utse nämndemän som det är i dag. Vi
            har efter många diskussioner och noggranna överväganden kommit
            fram till att vi tror att kommunfullmäktige och landstingsfullmäktige
            kan fortsätta att utse nämndemännen och ta till sig en del av
            den debatt vi för här i dag och det som nu står i proposition
            och i betänkande.
          </note>
          <note>
            Vi välkomnar också att vi nu äntligen får regler om entledigande
            och avstängning. Tyvärr förekommer det några enstaka fall som
            behöver åtgärdas på det viset.
          </note>
          <note>
            När det sedan gäller nämndemännens ersättning vill jag börja
            med att läsa upp några rader från en nämndeman som berättar om
            en dag som kanske är lite extrem, men ändå. Han heter Jonny Ekbäck.
            Han skriver så här: Jag startade från Vormsele för resa till Lycksele
            45 km, kl 08.45 för att ansluta till den bil som avgick från Tingshuset
            kl 06.45 för resa till Umeå 13 mils färdväg. Tingsförhandlingarna
            pågick hela dagen och vi återvände till Lycksele 21.30. Jag var
            hemma i bostaden 22.15. Vi åt lunch i polishuset, drack fm-em.
            kaffe, och på kvällen före hemresan köpte vi korv i en närbelägen
            korvkiosk, allt ur egen ficka.
          </note>
          <note>
            Det är nog lite extremt, med tanke på att det är Norrlandsförhållanden
            med långa avstånd. Men vi vet alla att det finns väldigt långa
            tingsförhandlingar långt ut på kvällarna. När man ser detta i
            förhållande till den ersättning på 300 kr som nu har gällt sedan
            år 1989 blir det lite skrämmande. Det är fantastiskt att det finns
            ett så stort intresse att ställa upp som nämndeman. Det är naturligtvis
            glädjande att vi nu får ersättningen höjd till 500 kr. Det innebär
            i varje fall att vi har klarat av förändringarna i kronans värde
            under de här åren.
          </note>
          <note>
            Liksom Hillevi Engström saknar vi möjligheter att ersätta barntillsyn.
            Vi saknar också förslaget om att man skulle få särskilt inställelsearvode
            när man hade extra lång resväg. Det är förvånande att regeringen
            inte har tagit till sig de utredningsförslagen.
          </note>
          <note>
            Den allra senaste tiden har åtminstone jag blivit varse om en
            sak till som borde ha varit med, nämligen det så kallade förberedelsearvodet.
            I länsrätt och kammarrätt erhåller nämndemännen en hel mängd skrivelser
            några dagar före förhandlingen. De måste man naturligtvis gå igenom
            och förbereda sig på, och för det har man betalt.
          </note>
          <note>
            På samma sätt gör man i hovrätten till exempel i fall om vårdnad
            och umgänge, som ju är väldigt besvärliga fall där det också finns
            väldigt mycket handlingar. Men där utgår inte någon ersättning
            i form av förberedelsearvode, som tydligen också är på 300 kr.
          </note>
          <note>
            Hade vi haft möjlighet i dag skulle jag yrkat på att man skulle
            fått med det också. Vi har inte med det i handlingarna över huvud
            taget. Jag vill ta upp det i debatten för att det ska komma med
            i framtiden.
          </note>
          <note>
            Förändringarna av ersättningsvillkoren för nämndemännen är ett
            steg i rätt riktning. Men vi måste under den kommande mandatperioden
            ta några steg till och rätta till de saker som jag och Hillevi
            Engström nu har talat om.
          </note>
          <note>
            Herr talman! Jag yrkar slutligen bifall till reservation nr 3.
          </note>
          <note type="speaker">
            Anf. 3 OLLE SANDAHL (kd):
          </note>
          <note>
            Herr talman! Betänkande JuU32 gäller ett stärkt nämndemannainstitut.
            Det är en titel med bra klang. Nämndemannainstitutet är viktigt
            och bör stärkas. Om det tycks vi vara överens allesammans.
          </note>
          <note>
            En vedertagen uppfattning är att upprätthållande av rätt och
            rättskipning är en grundbult i samhället. Ett rättsväsende som
            behandlar alla med likhet inför lagen och som också upprätthåller
            lagen, lagför brottslingar och ojävigt dömer åtalade i en öppen
            process kan inte undvaras.
          </note>
          <note>
            Det är också alldeles nödvändigt att det finns ett allmänt omfattat
            förtroende för rättsväsendet och då inte minst för domstolarna.
            För insyn, öppenhet och legalitet har vi nämndemän.
          </note>
          <note>
            En urholkning har kunnat skönjas genom att nämndemannakårens
            representativitet efterhand har brustit alltmer. Valbarheten har
            i reala termer försnävats, och den grundläggande funktionen har
            därför försämrats under en följd av år. Trots upprepade motioner
            har inte förrän nu en proposition kommit som till stor del kommer
            att minska problemen. Det är, för att ta till i underkant, hög
            tid.
          </note>
          <note>
            I betänkandet ska vi läsa att 9 % av nämndemannakåren är under
            40 år. Motsvarande siffra för befolkningen är 34 %. Andelen nämndemän
            över 60 år är 55 %, medan deras andel av befolkningen är 32 %.
            Det är usla siffror som vi kan läsa om i betänkande och proposition.
            Det är ett misslyckat upplägg.
          </note>
          <note>
            Bättre representativitet finns det när det gäller andra grupper.
            Det gäller till exempel medborgare med utländsk bakgrund, där
            andelen i nämndemannakåren börjar närma sig densamma som i befolkningen
            i övrigt, 14 % jämfört med 17 %.
          </note>
          <note>
            En bidragande och kanske dominerande orsak till den uttalade
            bristen på yngre personer och sannolikt speciellt yngre föräldrar
            och företagare är hittillsvarande ersättningssystem. Äntligen,
            efter mycket påtryckning och flera motioner från bland andra Kristdemokraterna,
            föreslås nu en höjning. Att ersättningen delas upp i arvode och
            inkomstbortfallsersättning är helt rätt och nödvändigt. Detta
            ökar den reala valbarheten, och framför allt uttrycker samhället
            med detta betydelsen och vikten av nämndemannauppdraget. Det är
            nog så viktigt att markera stöd, uppskattning och tacksamhet till
            den som frivilligt åtar sig ett fundamentalt och ofta besvärligt
            samhällsuppdrag. Det är rättvist och bra.
          </note>
          <note>
            Men valbarheten ökar bara marginellt, och rättvisan får en snäv
            gräns. I betänkandet avstyrks förslaget att ge ersättning för
            de barnomsorgskostnader som uppkommer för föräldrar som tjänstgör
            som nämndemän. Följden blir att nämndemän som har omkostnader
            för barnomsorg som följd av sin tjänstgöring för samhället själva
            måste betala med sitt arvode, och därmed till skillnad från de
            andra nämndemännen blir utan egentlig ersättning för insatsen.
          </note>
          <note>
            Inställelseersättningen borde också vara en ganska självklar
            insats. Jan Ertsborn har tydliggjort bakgrunden till detta behov.
            Förslagen avfärdas raskt och enkelt med den oemotsägligt heltäckande
            motiveringen: Enligt regeringen finns det för närvarande inte
            tillräckliga skäl att göra några ytterligare förändringar av ersättningsvillkoren.
          </note>
          <note>
            Detta är en allvarlig brist och en ful skönhetsfläck i förslaget
            förolämpande, kontraproduktiv och fel.
          </note>
          <note>
            I likhet med alla övriga partier menar vi att rekryteringsunderlaget
            måste breddas utanför partierna. Vi menar också i likhet med utskottsmajoriteten
            att detta inte behöver lagregleras utan att partierna själva kan
            sköta det. Självklart måste dock utvecklingen följas noga så att
            denna vår förhoppning kommer att kunna verifieras eller i sämsta
            fall visa sig vara fel så att vi kan vidta åtgärder.
          </note>
          <note>
            I propositionen föreslås någon form av krav på lämplighet, vilket
            är bra. Att stifta lämplig lag för detta är en grannlaga uppgift.
          </note>
          <note>
            I ett avseende tycks det dock som om vi kristdemokrater har en
            principiellt avvikande syn jämfört med övriga. Vi menar att nämndemannen
            är en personlig representant för samhället som helhet och inte
            för en viss organisation. Vi menar att nämndemannen är vald utifrån
            personliga egenskaper och mot bakgrund av ett personligt förtroende
            och personlig lämplighet. Vi ville därför i betänkandets text
            markera att uppdraget är oberoende och personligt. Vi ville göra
            tydligt att medlemskap i parti, förening eller speciell organisation
            inte ska vara en förutsättning för nominering. Utskottet valde
            att behålla den exkluderande formuleringen på s. 9 att partierna
            bör kunna klara av uppgiften att nominera personer till nämndemannauppdragen
            såväl från det egna partiet som från organisationer och föreningar
            och med detta ge ett felaktigt uttryck för en begränsning av nämndemannauppdraget
            till en uppgift för föreningsmedlemmar enbart.
          </note>
          <note>
            Herr talman! Jag yrkar bifall till reservation 3.
          </note>
          <note type="speaker">
            Anf. 4 JOHAN LINANDER (c):
          </note>
          <note>
            Herr talman! Vi har fått höra en del om varför det är så viktigt
            att de ekonomiska villkoren för nämndemännen förbättras. Men jag
            tycker först att man ska ställa frågan varför vi har nämndemän.
            Vi har fått höra lite grann om det, och vi är säkert överens om
            att nämndemännen har en väldigt viktig roll i rättsprocessen.
          </note>
          <note>
            Jag ska göra en sammanfattning och ange tre skäl till att vi
            behöver nämndemän. Nämndemännen ska bidra till att domstolarnas
            avgöranden ligger i linje med allmänna värderingar i samhället.
            Nämndemännen ska hjälpa till att upprätthålla allmänhetens förtroende
            för domstolarna. Och nämndemännen är på något sätt medborgarnas
            insyn i domstolarnas verksamhet.
          </note>
          <note>
            För att dessa tre saker ska uppfyllas krävs det hur vi än ser
            det att nämndemännen speglar medborgarna i stort, inte på något
            exakt vis utan mer generellt, men det måste gälla alla olika delar
            av hur vi som människor är. Vi har olika kön, olika ålder, olika
            etniska bakgrunder, olika yrken och olika sociala bakgrunder.
          </note>
          <note>
            Om vi tittar på hur det ser ut i dag kan vi konstatera att könsfördelningen
            nu faktiskt är jämn. Och det är glädjande. Det är ungefär 50 %
            kvinnor och 50 % män bland nämndemännen.
          </note>
          <note>
            Precis som Olle Sandahl sade har det faktiskt börjat blir bättre
            när det gäller den etniska bakgrunden. 14 % av nämndemännen har
            en annan etnisk bakgrund mot 17 % av befolkningen i stort. Sedan
            är det givetvis också viktigt att gå in och se om det är många
            som har finsk bakgrund eftersom det då inte är riktigt samma sak
            som om man har utomeuropeisk bakgrund. Någon sådan statistik har
            jag tyvärr inte fått tag i. Men det är också viktigt att titta
            på vilken annan etnisk bakgrund det är fråga om. Sedan kan man
            diskutera om en finsk invandrare har så mycket annan etnisk bakgrund.
            Men de räknas i alla fall in i den gruppen.
          </note>
          <note>
            Nu kommer jag till det största problemet som jag ser det, och
            det är åldersfördelningen. Det är precis som Olle Sandahl sade
            tidigare att de som är 40 år eller yngre utgör 34 % av befolkningen
            men bara 9 % av nämndemännen. Om man jämför detta med den äldsta
            kategorin, alltså personer över 60 år, är det en majoritet av
            nämndemännen som har passerat 60-årsstrecket mot mindre än en
            tredjedel av befolkningen i stort. Och det är inte bra. Och jag
            är helt övertygad om att det har stor betydelse inte minst i värderingsfrågor.
          </note>
          <note>
            Med den sammansättning som nämndemannakåren har i dag kan man
            åtminstone ifrågasätta om nämndemännen faktiskt bidrar till att
            domstolarnas avgörande ligger i linje med allmänna värderingar
            i samhället. Och om nämndemännen inte bidrar till att domstolarnas
            avgörande ligger i linje med allmänhetens värderingar måste man
            också ifrågasätta om de bidrar till att upprätthålla allmänhetens
            förtroende för rättskipningen eller om det kanske till och med
            är så illa att det är tvärtom, att man på något sätt hjälper till
            att skada förtroendet. Nu tror jag inte att det är så illa, det
            ska jag klart och tydligt säga.
          </note>
          <note>
            Men om vi som politiska partier det är trots allt vi som politiska
            partier som nominerar och utser nämndemännen, även om det senare
            är kommunfullmäktige som väljer inte lyckas bättre tror jag att
            risken är uppenbar att förtroendet skadas.
          </note>
          <note>
            Vi ska rösta igenom ett antal förslag. De handlar till exempel
            om att de som inte tidigare har varit nämndemän ska få företräde
            och att den allmänna sammansättningen ska utökas så att det blir
            fler med annan etnisk bakgrund, vilket är bra, men jag tror att
            det är högst tveksamt om det kommer att ha så särskilt stor betydelse,
            tyvärr.
          </note>
          <note>
            Från Centerpartiets sida har vi ändå, efter viss tveksamhet,
            gått med på att ställa oss bakom de förslag som finns. Men jag
            tycker att det är viktigt att se hur det går efter 2006 års val.
            Då är det dags att nominera nya nämndemän. Hur klarar våra partier
            av det då? Om partierna inte klarar av att få till en bättre sammansättning
            av nämndemannakåren är det dags att ta upp frågan igen efter valet,
            när vi ser hur det har blivit. Då är vi från Centerpartiets sida
            inte främmande för att kanske införa den fria kvot som Nämndemannakommittén
            har föreslagit eller kanske en begränsning till maximalt tre mandatperioder
            som också har varit aktuellt.
          </note>
          <note>
            Det är våra egna partiorganisationer som måste visa att de klarar
            av att se till att det blir en allsidig sammansättning av nämndemannakåren,
            annars krävs det att vi ändrar lagstiftningen igen.
          </note>
          <note>
            Jag är högst tveksam till om den nya regeln, om att de personer
            som ska väljas och som inte tidigare tjänstgjort som nämndemän
            eller som har tjänstgjort kortast tid ska få företräde, får någon
            betydelse. När kommunfullmäktige, landstingsfullmäktige eller
            regionfullmäktige ska utföra dessa val har ju partierna redan
            nominerat personer. Och partierna vet hur många platser som de
            har och nominerar så många personer. Och när valet ska förrättas
            i fullmäktige så finns det förslag på exakt lika många personer
            som ska väljas. Och då blir det inte aktuellt att ge någon som
            har kortare tjänstgöringstid företräde.
          </note>
          <note>
            Men, som sagt, vi måste titta på detta igen efter valet för att
            se om våra partier har klarat av sitt uppdrag.
          </note>
          <note>
            Sedan ska jag också kort säga någonting om de ekonomiska villkoren.
            Vi har tidigare fått höra att man ska få ersättning för barntillsyn
            och ett inställelsearvode när man har mer än fem mils enkel resväg
            till tingsrätten, hovrätten eller vilken rätt man nu sitter i.
            Även Centerpartiet står bakom detta.
          </note>
          <note>
            Därför yrkar även jag bifall till reservation 3 under punkt 4
            om nämndemännens ersättningsvillkor.
          </note>
          <note type="speaker">
            Anf. 5 GÖRAN NORLANDER (s):
          </note>
          <note>
            Herr talman! Vi debatterar justitieutskottets betänkande 2005/06:JuU32
            Ett stärkt nämndemannainstitut . Jag yrkar bifall till förslaget
            i betänkandet och avslag på reservationerna.
          </note>
          <note>
            Förslaget syftar till att skapa en mer allsidig sammansättning
            av nämndemannakåren. Valförsamlingen, det är alltså kommunfullmäktige
            och landstingsfullmäktige, ska i framtiden sträva efter allsidighet
            inte bara beträffande ålder, kön och yrke utan även avseende etnisk
            bakgrund.
          </note>
          <note>
            För att uppdraget som nämndeman i ökad utsträckning ska cirkulera
            bland medborgarna föreslås att valförsamlingarna, om det finns
            flera alternativa sätt att uppnå en allsidig sammansättning, bör
            välja de personer som inte tidigare tjänstgjort som nämndemän
            eller som tjänstgjort kortast tid. Det är viktigt att vi får en
            nämndemannakår som speglar befolkningen.
          </note>
          <note>
            Det föreslås dessutom ett lämplighetskrav som syftar till att
            skapa garantier för att den som tjänstgör som nämndeman är lämplig
            för uppdraget, och ett lämplighetskrav införs.
          </note>
          <note>
            Dessutom skapas regler om entledigande och avstängning av nämndemän
            som visat sig olämpliga. Skulle en nämndeman bedömas vara olämplig
            för uppdraget ska beslutet om entledigande eller avstängning göras
            av den domstol där vederbörande tjänstgör.
          </note>
          <note>
            Herr talman! Det föreslås att lagen ska gälla från och med den
            1 juli 2006.
          </note>
          <note>
            Nämndemännens arvode har diskuterats under många år, och nu kommer
            ett förslag om att från och med årsskiftet ska arvodet höjas från
            300 till 500 kr. Det innebär en höjning för den som uppbär lön
            med 500 kr, eftersom det med dagens system räknas bort från den
            ersättning som erhålls för förlorad arbetsförtjänst.
          </note>
          <note>
            Samtliga talare före mig har tagit upp detta med kostnadsersättningen
            och de ersättningar som finns. Det är bara att konstatera att
            det här är ett första steg. Vi har inte nått längre. I nuvarande
            läge får vi vara nöjda med den här höjningen. Men jag delar uppfattningen
            att nämndemännens ersättningar bör höjas.
          </note>
          <note>
            När det gäller inställelsearvode, inläsningsarvode och barnomsorgskostnader
            är jag väldigt tveksam till det resonemang som förs. Vi bör också
            titta på hur de övriga uppdragen i kommunerna avlönas eller betalas.
            I min hemkommun har den som sitter i fullmäktige, kommunstyrelsen
            eller någon annan styrelse eller nämnd inget annat än sammanträdesersättning.
            De kan kanske många gånger ha väl så mycket att läsa in. Det är
            en sak som jag tycker tål att diskuteras. Det är naturligtvis
            väldigt olika i olika kommuner. Jag vet också att den kommitté
            som har jobbat med frågan väldigt noga har undersökt detta och
            kommit fram till just den slutsatsen att det varierar väldigt
            mycket över landet.
          </note>
          <note>
            När det gäller hur valförsamlingarna ska agera vill jag nämna
            att jag har varit ordförande i ett antal år i en valberedning
            hemma i min lokala partiorganisation. Jag ska ärligt erkänna att
            när man ska nominera nämndemän och förslagen kommer upp står det
            ofta sist på dagordningen. Man väljer ledamöter till kommunstyrelse,
            socialnämnd och så vidare först. Vi har väl alla fortfarande någon
            form av kontakt kvar med våra lokala partier hemma. Hur skulle
            det vara att vända på ordningen och först nominera nämndemän och
            sist kommunstyrelsen? Då kanske det inte skulle vara en sådan
            slaskpost som det oftast är i dag.
          </note>
          <note>
            Sedan håller jag med Johan Linander om att efter höstens val,
            när vi har nominerat och valt nya nämndemän, finns det anledning
            att titta på hur det här har fallit ut. Är det då så att intentionerna
            i propositionen inte har uppfyllts får vi naturligtvis göra en
            utvärdering och korrigera detta.
          </note>
          <note>
            Herr talman! Jag yrkar än en gång bifall till förslaget i betänkandet
            och avslag på reservationerna.
          </note>
          <note>
            Om jag inte har helt fel tror jag att det här är mitt sista anförande
            från den här talarstolen. Därför vill jag tacka kamraterna i utskottet
            för de här åren. Det har varit trevligt. Det har varit högt i
            tak. Vi har till och med kunnat skämta med varandra och kunnat
            skilja på sak och person. Det tycker jag är mycket värdefullt.
            När man berättar detta hemma för sina vänner och bekanta tror
            de att vi är som hund och katt mot varandra. Men jag säger att
            så är det definitivt inte, utan vi har hjärtligt roligt tillsammans
            oavsett partitillhörighet.
          </note>
          <note>
            Tack ska ni ha!
          </note>
          <note type="speaker">
            Anf. 6 HILLEVI ENGSTRÖM (m) replik:
          </note>
          <note>
            Herr talman! Det blir också sista gången vi står i de här interpellationsbänkarna.
            Jag kommer att sakna dig, Göran Norlander. Det har varit väldigt
            trevligt att arbeta med dig i de här frågorna, och andra också.
          </note>
          <note>
            Men låt mig återgå till det här ärendet. Regeringen tillsatte
            ju en nämndemannakommitté redan för fem och ett halvt år sedan,
            alltså i november 2000. Den jobbade under ganska lång tid och
            hade väldigt tydliga direktiv för sitt arbete. Därför blir jag
            väldigt förvånad när det sägs här att vi inte har nått längre
            på fem och ett halvt år. Socialdemokraterna har ju ändå suttit
            vid regeringsmakten och kunnat bereda och lägga fram mer fullödiga
            förslag på de här områdena där vi tycker att detta saknas. Jag
            skulle gärna vilja veta vad man menar när man säger att vi inte
            har nått längre. Är det ekonomiska orsaker till det, eller är
            det andra skäl som har gjort att regeringen väljer att inte lägga
            fram fler förslag?
          </note>
          <note>
            Min egentliga fråga handlar om den fria kvoten. En enig nämndemannakommitté
            föreslog ju att en kvot på en femtedel av nämndemännen skulle
            kunna föreslås av allmänheten för att bredda rekryteringen, insynen
            och legitimiteten. Jag vidhåller det jag sade i talarstolen tidigare
            att många människor som är engagerade i våra kommuner inte är
            intresserade av att ha med partipolitiken att göra. Om du eller
            jag kommer och frågar om de vill bli nämndemän tror de kanske
            de blir nominerade från ett visst politiskt parti. Vad är egentligen
            orsaken till att Socialdemokraterna och Vänsterpartiet har valt
            att inte ha en den här fria kvoten och få ungdomsledare, Farsor
            &amp; Morsor på stan och människor från olika föreningar att ställa
            upp som nämndemän?
          </note>
          <note type="speaker">
            Anf. 7 GÖRAN NORLANDER (s) replik:
          </note>
          <note>
            Herr talman! Jag tycker inte att det i dag finns något hinder
            för någon att nominera någon utifrån. Man behöver inte ha partitillhörighet.
            Jag vill påstå att detta är någon gammal slentrian som har funnits
            hos de politiska partierna. Det möter inget hinder att ta någon
            utifrån. Man behöver inte heller ange partibeteckning när valförsamlingen
            levererar in till domstolarna vilka som har nominerats.
          </note>
          <note>
            Att vi sedan inte har nått längre när det gäller den fria kvoten
            kan jag jämföra med ett äktenskap. I ett äktenskap får man inte
            alltid som man vill. Där måste man ge och ta, och så har det varit
            i det här fallet också.
          </note>
          <note type="speaker">
            Anf. 8 HILLEVI ENGSTRÖM (m) replik:
          </note>
          <note>
            Herr talman! Det är svårt att fortsätta efter den repliken. Det
            man kan säga för att avrunda den här diskussionen om rekrytering
            av nämndemän är att redan i direktiven som regeringen gav till
            kommittén 2000 handlade en viktig del om att rekrytera nämndemän
            som inte har bakgrund i partipolitiken. Jag vill inte tro att
            det är så som Miljöpartiet och Leif Björnlod skrev i sin debattartikel
            i Göteborgs-Posten. Det tror jag inte. Det måste finnas något
            annat skäl.
          </note>
          <note>
            Vi som jobbar inom partipolitiken vet ju att de flesta av våra
            partier är lite konservativa av sig. Har man många egna partimedlemmar
            som står på kö för att bli nämndemän, som har utfört ett långt
            och troget arbete och som är både lämpliga och trevliga, är det
            svårt att säga att nu får inte Kalle, Britta och Ulla vara nämndemän,
            utan nu tar vi de här från fotbollsklubben, invandrarföreningen,
            jaktlaget eller Kriminellas Revansch i Samhället i stället. Det
            är svårt för alla oss inom partipolitiken att välja bort våra
            egna företrädare till förmån för dem som inte alls har våra emblem
            på kavajerna. Jag tror att det ligger i sakens natur att vi hellre
            föreslår dem som vi jobbar nära med. Många ser det här som en
            möjlighet att runda av sin politiska karriär. Som jag ser det
            är det ett av bekymren som gör att det är svårt att få ungdomar,
            privata företagare eller småbarnsmammor att bli nämndemän.
          </note>
          <note type="speaker">
            Anf. 9 GÖRAN NORLANDER (s) replik:
          </note>
          <note>
            Herr talman! Jag delar uppfattningen att det är svårt att rekrytera
            ur den bredare bas som vi har föreslagit här. Men jag har uppfattningen
            att vi alla har en skyldighet när vi kommer hem till våra kommuner
            att tala om vad riksdagen har beslutat för respektive partiorganisation
            och då uppmana dem att verkligen följa intentionerna i det här
            förslaget. Om det skulle visa sig efter höstens omgång att det
            inte uppfylls har jag den uppfattningen att man får återkomma.
            Då får man kanske genom lagstiftning gå det steg som Nämndemannakommittén
            föreslog.
          </note>
          <note>
            Jag är också ordförande i valberedningen i kommunfullmäktige
            eftersom jag är fullmäktigeordförande. Där kommer jag att säga
            till partierna att de ska se till att följa det här. Sedan överväger
            jag faktiskt att vända på ordningen, som jag sade i mitt anförande,
            så man väljer nämndemännen först. Då ska vi se.
          </note>
          <note type="speaker">
            Anf. 10 JAN ERTSBORN (fp) replik:
          </note>
          <note>
            Herr talman! Låt mig inleda med att säga att jag uppskattar väldigt
            de avslutande ord som Göran Norlander hade i sitt anförande. Om
            jag nu lyckas återkomma till den här kammaren och fortsätter debattera
            domstolsväsendet i olika former så kommer jag att sakna våra debatter.
            Det vill jag gärna ha sagt.
          </note>
          <note>
            Till dagens ämne och varför jag begärde replik: Då är det först
            frågan om barntillsyn. Johan Linander tog ju fram tydligt hur
            fel vi har det i ålderssammansättningen. Visst skulle vi vilja
            ha lite yngre, och då naturligtvis föräldrar, som nämndemän. Att
            man ska ha ett offentligt uppdrag och vara tvungen att betala
            för att kunna genomföra det har vi lite svårt att förstå. Förstod
            jag Göran Norlander rätt att det var Norlanders egen uppfattning
            att vi borde rätta till det här under nästa mandatperiod när det
            gäller barntillsynskostnaderna?
          </note>
          <note type="speaker">
            Anf. 11 GÖRAN NORLANDER (s) replik:
          </note>
          <note>
            Herr talman! Som jag sade i mitt anförande är det här väldigt
            olika. Jag tycker inte att man kan särbehandla nämndemännen. Eftersom
            man har olika regler för ersättningar i olika kommuner vet jag
            att Nämndemannakommittén diskuterade om man skulle försöka låta
            domstolarna tillämpa samma ersättningsregler som kommunen gjorde.
            Men det går inte eftersom det är en statlig myndighet. Så det
            här är en väldigt svår fråga.
          </note>
          <note>
            Jag tycker att man bör sträva efter att ersätta folk så att de
            får en skälig ersättning för de kostnader de har. Men det är en
            svår fråga eftersom man har olika regler i olika kommuner. Vi
            får följa det här. Om nu Ertsborn blir kvar, som han själv tror
            i regeringsställning, vilket inte jag hoppas på, får ni en möjlighet
            att rätta till det här.
          </note>
          <note type="speaker">
            Anf. 12 JAN ERTSBORN (fp) replik:
          </note>
          <note>
            Herr talman! Jag är lite konfunderad över jämförelsen med kommunala
            ersättningar. Vi som har hållit våra anföranden här nu har väl
            ändå varit rätt tydliga med att vi inte vill politisera uppdragen
            som nämndemän. Vi vill definitivt inte att kommunerna ska in och
            tala om ersättningsfrågorna. Därför tycker jag att jämförelsen
            med vad kommunerna gör inte riktigt är på sin plats.
          </note>
          <note>
            Dessutom är det väldigt olika, som Göran Norlander sade, när
            det gäller ersättningsfrågorna. Det finns fullmäktigeförsamlingar
            som har så kallade inläsningsarvoden. Jag tog upp den frågan för
            att Nämndemännens riksförbund har tagit upp den alldeles nyligen,
            i alla fall gjort oss uppmärksammade på den. Det är klart att
            om man ska lägga ned ett antal timmar på att läsa in ett ärende
            några dagar före förhandlingen är det rimligt att man får ersättning
            för den biten också. Är det inte så, Göran Norlander, att även
            den frågan borde en kommande regering ta hand om, oberoende av
            om det blir borgerlig majoritet eller s-majoritet i den?
          </note>
          <note type="speaker">
            Anf. 13 GÖRAN NORLANDER (s) replik:
          </note>
          <note>
            Herr talman! Jan Ertsborn, jag håller med. Vi ska inte politisera
            det. Jag kan ändå inte låta bli att jämföra. Om jag sitter invald
            i en kommunstyrelse där jag kanske har sammanträde en hel dag
            och det kommer en väldigt tjock lunta får jag ägna väldigt många
            timmar åt inläsning där också och har ingen ersättning för det.
            Det är den jämförelsen jag gör, inte någon politisk jämförelse.
          </note>
          <note>
            Jag har också talat med nämndemännen, med olika föreningar runtom
            i landet och med Nämndemannaförbundets ordförande så sent som
            förra veckan. När jag förklarade för honom hur vi har resonerat
            och att vi inte nådde längre än vad vi har gjort i dag förstod
            han situationen och förklarade sig nöjd. Men vi ska naturligtvis
            följa frågan och se om det går att förbättra.
          </note>
          <note type="speaker">
            Anf. 14 ROLF OLSSON (v):
          </note>
          <note>
            Herr talman! Först ett tack till Göran Norlander för våra gemensamma
            debatter, där du har delat med dig av både visdom och humor som
            du har låtit stänka på oss.
          </note>
          <note>
            Herr talman! Ett viktigt inslag i domstolarnas verksamhet är
            lekmannamedverkan genom nämndemännens aktiva deltagande. Det är
            en gammal tradition i svenskt rättsväsende som vi anser fortfarande
            är mycket viktig att ha kvar och utveckla. Nämndemännen ska garantera
            allmänhetens insyn i den dömande verksamheten och ska genom sitt
            arbete också bidra till att medborgarnas förtroende för domstolarna
            är gott.
          </note>
          <note>
            För att kunna fylla dessa roller krävs att nämndemännen i sin
            sammansättning på ett rimligt sätt speglar hela befolkningen när
            det gäller så avgörande variabler som kön, ålder, etniskt ursprung
            och socioekonomisk situation. Vi kan inte med bästa vilja i världen
            påstå att nämndemännens sammansättning i dagsläget utgör ett sådant
            tvärsnitt av befolkningen. Det är därför mycket angeläget att
            vidta åtgärder för att ändra på denna situation.
          </note>
          <note>
            Nu föreliggande betänkande och propositionen som ligger till
            grund för det innehåller åtgärder som kan bidra till förbättringar
            på flera punkter när det gäller rekrytering och sammansättning.
            Vänsterpartiet står bakom betänkandet, har medverkat vid arbetet
            med propositionen och står bakom också den.
          </note>
          <note>
            Herr talman! Förslagen i betänkandet utgår från att nuvarande
            grunddrag behålls när det gäller rekrytering, det vill säga att
            de politiska partierna svarar för att ta fram lämpliga kandidater
            till nämndemannauppdragen. Betänkandet riktar dock en mycket tydlig
            uppmaning till partierna att se till att bredda rekryteringen
            på ett medvetet sätt. Några nya sätt att rekrytera nämndemän ur
            en fri kvot, som föreslogs av Nämndemannakommittén, finns inte
            med i detta förslag. Däremot ska regeringen, när väl valen av
            nämndemännen är förrättade, låta genomföra en utvärdering av resultatet
            vad avser ålderssammansättning, etnisk representativitet och total
            representativitet visavi befolkningen.
          </note>
          <note>
            Det uttrycks tydligt i betänkandet och propositionen att om den
            utvärderingen visar att avsedda förbättringar inte uppnåtts vad
            avser representativiteten ska mer genomgripande förändringar föreslås.
            Vänsterpartiet står i hög grad bakom också denna del av propositionen.
            Vi är i ett sådant läge inte alls främmande för att pröva nya
            former där också varianter av fri kvot kan bli aktuella.
          </note>
          <note>
            Men nu är det viktigt att aktivt verka för att partierna, genom
            ett förnyat och medvetet arbete, klarar rekryteringen. Särskilda
            informationsinsatser ska genomföras för att underlätta det arbetet.
          </note>
          <note>
            Herr talman! Propositionen innehåller förslag om förbättringar
            av de ekonomiska ersättningsvillkoren för nämndemän. Arvodet föreslås
            bli höjt, och nämndemän som är yrkesverksamma föreslås få ersättning
            för inkomstförlust. Dessa åtgärder har med tiden framstått som
            alltmer nödvändiga och bör dessutom vara ägnade att underlätta
            rekryteringen.
          </note>
          <note>
            Herr talman! Det finns också ett förslag som syftar till att
            skapa bättre garantier för att de som föreslås till uppdrag som
            nämndemän verkligen ska vara lämpliga. I förslaget förtydligas
            regler om entledigande och avstängning av personer som visat sig
            olämpliga för dessa uppdrag.
          </note>
          <note>
            Herr talman! Jag yrkar bifall till förslaget i betänkandet.
          </note>
          <note type="speaker">
            Anf. 15 HILLEVI ENGSTRÖM (m) replik:
          </note>
          <note>
            Herr talman! Vi är överens om nämndemännens vikt i rättskipningen,
            att det är viktigt med representativiteten och att de är en spegelbild
            av samhället. Så är det inte i dag.
          </note>
          <note>
            Däremot skulle jag vilja få Rolf Olssons svar när det gäller
            den fria kvoten. Göran Norlander nämnde att vi inte nådde längre.
            Jag uppfattar det som att det kanske är Vänsterpartiet som har
            bromsat upp möjligheten att ha den fria kvoten. Eller hur ligger
            det till egentligen? Det satt ju en enig nämndemannakommitté som
            föreslog det här, där både Vänsterpartiet och Socialdemokraterna
            var representerade.
          </note>
          <note>
            Jag är orolig för att om Rolf Olsson och jag går ut och frågar
            personer som vi tycker är lämpliga om de skulle kunna ställa upp
            som nämndeman, så kommer många att tänka: Jaha, nu kommer Vänsterpartiet
            eller Moderaterna och frågar, och jag kommer att bli nominerad
            i kommunfullmäktige från det partiet. Det innebär indirekt att
            jag på något sätt stöder ett visst parti.
          </note>
          <note>
            Det här tycker vi är olyckligt. Vi vill få den här spegelbilden
            av människor som är engagerade men som inte alls vill visa vilket
            parti de röstar på, om de ens röstar på något. Det är en bredd
            vi vill åt. De flesta ska vara tagna från de politiska partierna,
            men vi ska öppna en möjlighet för att få en bred sammansättning.
          </note>
          <note>
            Som jag sade till Göran Norlander: Jag tror att de flesta av
            våra partier har svårt att säga nej till våra egna medlemmar,
            som jobbar och sliter i valrörelsen och inte önskar annat än att
            sitta som nämndeman, utan i stället säga: Nej, tyvärr, vi kommer
            att nominera en person som vi tror är bra som jobbar i en ideell
            organisation, eller en enskild person.
          </note>
          <note>
            Jag tycker också att det skulle vara viktigt om det stod tydligt
            i propositionen att det inte ska anges vilket parti man är nominerad
            från. Vi vill inte ha de där partibeteckningarna på listorna som
            lämnas till tingsrätten, hovrätten och länsrätten. Där ska bara
            framgå namn på personer som är valda av kommunfullmäktige. Då,
            möjligtvis, skulle man kunna komma förbi den oro jag har om att
            få personer utan partirepresentativitet eller beteckning, men
            ni väljer att avstå båda delarna.
          </note>
          <note type="speaker">
            Anf. 16 ROLF OLSSON (v) replik:
          </note>
          <note>
            Herr talman! Jag kan inte säga att vi som parti har varit särskilt
            emot eller att vi skulle ha varit bromsen för fri kvot så tydligt.
            Detta är ett steg som vi tar nu för att bredda rekryteringen.
          </note>
          <note>
            Som jag nämnde i mitt anförande ska också de ändrade förslagen
            och åtgärderna för att underlätta rekryteringen följas upp genom
            en utvärdering som ska belysa hur resultatet har varit av valen
            som kommer framöver. Visar det sig då att de här svårigheterna
            när det gäller att få en nämndemannakår som speglar hela befolkningen
            kvarstår, så måste ytterligare åtgärder vidtas. Vi är, som jag
            också sade i mitt anförande, inte främmande för att titta på modeller
            för en friare kvot. Men jag vill betona, precis som Göran Norlander,
            att det finns goda möjligheter för partierna i dag att rekrytera
            friare än bara i den egna, snäva partimedlemskadern. Man kan så
            att säga gå ut bredare, och själva andan i propositionen är ju
            att rekryteringsarbetet bör breddas det är en direkt uppmaning
            till partierna att göra en sådan breddning av arbetet. Det kommer
            som sagt också att göras informationsinsatser i samband med de
            kommande valen, så det blir en uppmaning till partierna att förbättra
            sitt arbete därvidlag.
          </note>
          <note type="speaker">
            Anf. 17 HILLEVI ENGSTRÖM (m) replik:
          </note>
          <note>
            Herr talman! Jag tycker att jag har fört fram de flesta argumenten,
            men de tycks inte bita.
          </note>
          <note>
            Redan för fem och ett halvt år sedan såg regeringen bekymmer
            med rekryteringen. Man gav de här direktiven, och Nämndemannakommittén
            satt i några år och beredde frågan och lade fram ett enigt förslag
            om den fria kvoten. Ändå väljer Socialdemokraterna och Vänstern
            att pröva och se, och sedan kan vi utreda igen, och sedan kan
            vi ha en ny debatt här i kammaren fastän vi alla är överens om
            vikten av att nämndemännen har en bred representativitet och är
            en spegelbild av samhället och dessutom att de här bekymren faktiskt
            är rätt akuta.
          </note>
          <note>
            Jag ser inga problem med att vi skulle kunna införa det här redan
            nu. I dag är det ju så att partierna kan nominera andra människor
            än de som är partitillhöriga, men partierna väljer att inte göra
            det. Rolf Olsson har väldigt stor tilltro till denna informationskampanj
            och till vad vi har sagt här i talarstolen. Men till syvende och
            sist: När vi sitter där på våra nomineringsmöten och det finns
            fler som känner sig kallade än som ska bli utvalda, då är det
            svårt att ta Kalle Andersson, som är aktiv i Farsor och Morsor
            på stan, och i stället välja bort den trogna partimedarbetaren.
            Tyvärr tror jag att verkligheten kommer att se ut så.
          </note>
          <note>
            Det är synd att man avstår från möjligheten med en fri kvot.
            Det är ju också någonting man skulle kunna ändra om det skulle
            gå åt skogen.
          </note>
          <note>
            Jag har faktiskt heller inte fått något argument till varför
            man avstår från den fria kvoten.
          </note>
          <note type="speaker">
            Anf. 18 ROLF OLSSON (v) replik:
          </note>
          <note>
            Herr talman! Lyssnar man på Hillevi Engström kan man få intrycket
            att det är onödigt med en utvärdering, för Hillevi Engström har
            redan bestämt hur utfallet kommer att bli. Jag är inte så pessimistisk
            i min syn på det här. Jag tror nog att det går att förändra också
            en trög verklighet genom inte bara informationsinsatser, utan
            jag har också en ganska optimistisk syn på den demokratiska processen
            ute i partierna. Finns nu den vilja fullt ut som vi har uttalat
            här tillsammans att se till att nämndemannakåren verkligen ska
            spegla hela befolkningen och att det är partiernas ansvar att
            se till detta, så tror jag faktiskt också att förändringar kommer
            till stånd ute i verkligheten. Jag är inte så ödestroende i det
            här som Hillevi Engström tycks vara.
          </note>
          <note>
            Låt oss nu avvakta utfallen av valen i höst, och sedan gör vi
            en utvärdering, och vi bestämmer oss inte i förväg för vad den
            utvärderingen ska visa.
          </note>
          <note type="speaker">
            Anf. 19 LEIF BJÖRNLOD (mp):
          </note>
          <note>
            Herr talman! Det har sagts mycket kloka och förståndiga saker
            härifrån, och jag tänker inte upprepa dem utan ska försöka tillföra
            någonting nytt.
          </note>
          <note>
            Men först och främst vill jag tacka Göran Norlander för kamratskapet
            under den tid som vi har kunnat jobba tillsammans. Din öppenhet
            och närhet som människa har varit väldigt stimulerande och stärkande
            för mig. Jag är väl medveten om att vi kan mötas i mycket hårda
            duster och debatter, men vi har i alla fall ändå möjlighet att
            ta varandra i hand efteråt och uppskatta varandra som personer.
            I sak har du ju givetvis oftast fel!
          </note>
          <note>
            Vi ska nu i dag diskutera nämndemannainstitutet. Jan Ertsborn
            talade om att det här är ett mycket gammalt instrument. Jag delar
            den uppfattningen. Det här är ett mycket spännande, under lång
            tid framvuxet system att skipa rätt i ett samhälle. Det har hela
            tiden haft sin legitimitet, och det tror jag känns som det viktiga.
          </note>
          <note>
            Här kommer mitt svar till Hillevi Engström, som ställde frågan
            till mig varför vi inte kunde tänka oss att gå med på Moderaternas
            reservation. Det är en legitimitetsfråga. Det här är ett gammalt
            instrument. Det behöver växa fram. Om vi skulle gå med den borgerliga
            gruppen i den här frågan så skulle vi ge ett tillkännagivande
            till regeringen och framtvinga det här instrumentet. Jag tror
            inte att det gynnar saken i sig. Jag tror att det faktiskt krävs
            att det växer fram. Vi har haft det här i över 1 000 år jag tror
            att vi lugnt kan avvakta ytterligare fyra år innan vi gör de här
            förändringarna.
          </note>
          <note>
            Jag vill utveckla en tanke om domstolsväsendet, i vilket nämndemännen
            ingår de svär ju faktiskt domareden, och de är helt integrerade
            i tingsrätternas och domstolarnas verksamhet. Jag har alltid haft
            svårighet att acceptera att man blandar politik med domarväsendet.
            Dessa två ska hållas åtskilda. Det gör de inte i det här fallet.
            I det här fallet är det politiska partier som faktiskt utser domare.
            Jag tycker att det kan ifrågasättas. Det har funnits, det har
            accepterats, och det har legitimitet javisst, och det gör att
            man kan acceptera det.
          </note>
          <note>
            Jag skulle vilja att vi i framtiden kunde utse nämndemän på ett
            helt annat sätt, där de politiska partierna skulle jämställas
            med andra intresseorganisationer i samhället för att få fram nämndemännen.
            Det är därför vi vill arbeta för en betydligt ökad kvot för att
            nå dit, så att man kunde bygga upp det instrument som behövs i
            samhället för att utse nämndemän på ett annat sätt. Att det fattas
            beslut i kommunfullmäktige ja, det är väl en väg vi har funnit
            vara lätt att hantera. Men jag skulle alltså vilja se andra förändringar,
            mer radikala än dem vi har här. Jag anser nämligen, precis som
            Olle Sandahl, att nämndemannens uppdrag är synnerligen personligt
            och att det bygger på förtroende i samhället.
          </note>
          <note>
            En annan sådan här sak som jag är lite fundersam över är denna:
            Kommunfullmäktige utser vilka som ska vara nämndemän men de utser
            inte vilka som inte ska vara nämndemän, det vill säga de har inte
            möjlighet att ta tillbaka mandatet, utan det gör den domstol i
            vilken nämndemannen tjänstgör. Det är lite ovanligt. Det är normalt
            så att den som utser och ger mandat till en person också är den
            som tar det ifrån personen, om personens mandat visar sig olämpligt,
            men i det här fallet fungerar det inte riktigt på det sättet.
          </note>
          <note>
            Miljöpartiet har skrivit ett särskilt yttrande. I detta framkommer
            flera av våra synpunkter som jag också härifrån talarstolen har
            gett till känna. I vårt särskilda yttrande nämner vi också ersättningsfrågan.
            Jag tycker att det är bra att vi har höjt ersättningarna. Jag
            vet att det kostar ganska mycket. Jag vill i framtiden fortsätta
            att arbeta för att nämndemännens ersättningar ska höjas, av flera
            skäl. Jag vill ge nämndemännen en högre status så att det blir
            konkurrens om och intresse för nämndemannaverksamheten. Dessutom
            ska man inte ha en massa ekonomiska trösklar att ta sig över för
            att kunna tjänstgöra som nämndeman. Jag vet dock att vi också
            har ett statsfinansansvar, och det betyder att vi får göra detta
            stegvis ävenså.
          </note>
          <note>
            Överläggningen var härmed avslutad.
          </note>
          <note>
            10 § Utfärdande av provisoriska pass för barn för direkt resa
            till Sverige
          </note>
          <note>
            Föredrogs
          </note>
          <note type="speaker">
            Anf. 20 HILLEVI ENGSTRÖM (m):
          </note>
          <note>
            Herr talman! Jag vill börja med att yrka bifall till reservationen.
            Jag kommer att utveckla skälen till det i mitt anförande.
          </note>
          <note>
            Regeringens förslag om att barn från Sverige som befinner sig
            i vanmakt utomlands och många gånger dumpats av sina föräldrar
            ska få ett pass och kunna resa tillbaka till Sverige är bra. Men
            det finns ett stort men: Så här får det inte gå till. Det är allvarligt
            att ett lagstiftningsärende som rör barn försatta i allvarliga
            situationer utomlands har hanterats på detta sätt av regeringen.
            Jag vill gärna förklara hur det har fungerat.
          </note>
          <note>
            I dag, i maj 2006, föreslår regeringen att barn som dumpats utomlands
            och som är svenska medborgare ska få pass. Regeringen har dock
            känt till att det förekommer att barn skickas utomlands till länder,
            ofta föräldrarnas hemländer, som bedöms vara så farliga att återvända
            till att människor får asyl i Sverige för att inte tvingas återvända
            till dem. Ett exempel är Somalia. Regeringen har känt till detta
            förhållande inte i ett år, två år eller tre år. I mer än fyra
            år har man haft vetskap om detta hos statliga myndigheter och
            hos regeringen.
          </note>
          <note>
            Barn har blivit strandsatta i företrädesvis Afrika. De har blivit
            lämnade ensamma utan pengar, pass eller returbiljett, utan att
            kunna förstå språket eller kulturen. Ändå har man inte gjort sig
            någon brådska. Jag ställer mig frågan om det är att sätta barnen
            i centrum. För mig och Moderaterna är det att negligera barns
            grundläggande rättigheter och behov av samhällets hjälp och beskydd
            när vårdnadshavarna sviker.
          </note>
          <note>
            Redan under 2002 fick jag vetskap om en pojke som dumpats i Somalia
            av sina föräldrar. Föräldrarna lämnade snabbt Somalia och återvände
            till Sverige, medan pojken var kvar i Somalia under lång tid.
            Han flydde sedermera på egen hand till Etiopien och tog sig till
            den svenska beskickningen i Addis Abeba. Han var livrädd och har
            berättat hur hela resan gick till i en bok. Jag har också träffat
            honom.
          </note>
          <note>
            Vilka chanser tror ni att en svart, svensk 15-åring har i den
            situationen, en pojke som senast gick i skolan och spelade fotboll?
          </note>
          <note>
            I Addis Abeba levde han på gatan. Han besökte upprepade gånger
            den svenska beskickningen men kunde inte få någon hjälp. Han kunde
            inte få något ekonomiskt stöd, något konsulärt bistånd. Däremot
            samlade personalen ihop pengar, privata pengar, för att den här
            pojken skulle få lite mat och kläder.
          </note>
          <note>
            Redan i maj 2003 debatterade jag och Sten Tolgfors dessa barns
            öde med dåvarande ministern Jan O. Karlsson. Jan O. Karlsson berättade
            för oss att han mycket väl visste om dessa bekymmer. Han berättade
            till och med att han själv hade varit på plats i Addis Abeba drygt
            ett år tidigare, alltså redan någon gång under 2002, och sett
            problemet med svenska barn som levde på gatan utan stöd från svenska
            myndigheter. Flera myndigheter hade alltså varit informerade.
            UD hade fått rapporter hem från ambassadpersonal. Ändå hände ingenting.
            Sedermera tog tv:s Uppdrag granskning, TV 4, Sveriges Radio, Expressen
            och Svenska Dagbladet upp frågan, men inget hände. Det var flera
            debatter i kammaren, och Morgan Johansson såg till att Socialstyrelsen
            utfärdade ett meddelandeblad till socialnämnderna.
          </note>
          <note>
            Det finns uppgifter om att det rör sig om betydligt fler barn
            än vad som sägs i betänkandet och propositionen, att det rör sig
            om ett hundratal barn som är uppväxta i Sverige. Några har svenskt
            medborgarskap; många har permanent uppehållstillstånd. Helt klart
            är dock att det bara är de starkaste barnen som kan ta sig till
            en svensk ambassad i Afrika och söka hjälp. Flera av länderna
            är också så pass farliga att vi inte ens har ambassader eller
            beskickningar där. I stället får de fly till ett grannland.
          </note>
          <note>
            Detta är också skälet till att det nämns att det är pojkar mellan
            15 och 18 år som har dykt upp på svenska ambassader. Flickorna
            har inte klarat av resan. Det finns även flickor som är dumpade
            utomlands. När de utifrån föräldrarnas uppfattning har blivit
            för försvenskade ska de tillbaka till hemlandet för att lära sig
            hemlandets kultur och annat.
          </note>
          <note>
            När regeringen inte gjorde någonting i frågan var det flera riksdagsledamöter
            som motionerade och begärde åtgärder. Det är bra att det nu kommer
            ett förslag från regeringen om att man ska kunna ge tillfälliga
            pass även om vårdnadshavarna säger nej.
          </note>
          <note>
            I dessa motioner från enskilda riksdagsledamöter finns en hel
            del olika förslag som faktiskt inte har med justitieutskottets
            hantering att göra. Vi har inte hand om socialtjänstlagen, lagen
            om vård av unga eller skollagen. Det finns förslag i motionerna
            om att man måste se över dessa lite grundligare, men av för mig
            okänd anledning har de förslagen bakats in i just det här ärendet.
            Frågan är mycket mer omfattande än så och skulle ha beretts på
            ett betydligt bättre sätt i socialutskottet. Värre så kallad motionsslakt
            än denna har sällan skådats.
          </note>
          <note>
            Vi moderater frågar oss varför. Varför behandlas inte seriösa
            förslag på ett seriöst sätt? Är inte alla barn lika mycket värda,
            även de som har ett annat ursprung?
          </note>
          <note>
            Vi moderater tycker att det är på tiden att strandsatta svenska
            medborgare får hjälp, särskilt när de är barn. Även de som har
            uppehållstillstånd i Sverige ska få hjälp. Men det kan inte behöva
            ta fyra år! Man undrar hur många barn som har skadats under den
            här tiden.
          </note>
          <note>
            Det som krävs, enligt våra förslag i motionerna, är att det genomförs
            ett omfattande förebyggande arbete när det gäller dessa barn.
            Det krävs också att man tittar på vad som kan göras när det gäller
            skollagen. När barn inte dyker upp till höstterminen i skolan
            är det många kommuner som inte får vetskap om det. Vart tog barnen
            vägen? Är de kvar i sitt gamla hemland? Vem gör någonting åt det?
            Och föräldrarna uppbär fortfarande barnbidrag och låtsas som om
            ingenting har hänt.
          </note>
          <note>
            Det finns förslag om att man kanske kunde använda lagen om vård
            av unga på utländska beskickningar. Det finns förslag när det
            gäller socialtjänstlagen om vilka krav man ska ställa på kommunerna.
            Man måste också kunna följa upp de barn som har hamnat i vanmakt
            och kommit tillbaka till Sverige.
          </note>
          <note>
            Det är väldigt många förslag som hastas över i propositionen
            och som nu blir avslagna. Jag tror att vi alla är överens om att
            barn ska ha det stöd de har rätt till, och därför är det olyckligt
            med den här hanteringen.
          </note>
          <note>
            Vi menar att barn som är utomlands också måste kunna få tillgång
            till konsulärt ekonomiskt bistånd, alltså få pengar på plats.
            Detta har ambassaden i Addis Abeba rapporterat är ett bekymmer.
          </note>
          <note>
            En bra sak som nämns i propositionen är att regeringen nu ska
            ändra förordningar så att även barn som är utländska medborgare
            men har uppehållstillstånd i Sverige ska kunna få ett främlingspass
            och kunna resa tillbaka till Sverige.
          </note>
          <note>
            En del av de barn som dumpats utomlands av sina vårdnadshavare
            har kommit tillbaka till Sverige, men många mår fortfarande väldigt
            dåligt. I en del fall har de fått reda på att de personer som
            de trodde var mamma och pappa i själva verket är avlägsna släktingar
            som inte har brytt sig om dem. De har fått reda på att de egentligen
            är betydligt äldre än vad de trott, och detta har de i dag problem
            med att reda ut hos svenska myndigheter.
          </note>
          <note>
            Pojken jag berättade om, som jag lärde känna brevledes 2002,
            har jag träffat igen. Det gick ganska bra för honom. Han blev
            av sin så kallade mamma lurad ut på landsbygden i Somalia, varifrån
            han flydde. Han fick slutligen hjälp genom att han träffade en
            väldigt engagerad ambassadtjänsteman. Han hade tur som bodde i
            en kommun med en bra socialnämnd. Han hade tur som var stark och
            modig. Han hade tur därför att tv gjorde ett reportage om honom
            och en journalist tog sig an hans fall.
          </note>
          <note>
            Men alla barn har inte den här turen. Det är för de barnen som
            samhällets skyddsnät måste vara starkt. Det är för de barnen som
            vi måste agera. Därför är det olyckligt och oacceptabelt att det
            ska ta fyra år att få fram ett sådant här lagförslag.
          </note>
          <note>
            Vi menar att man måste ta till vara de goda motionsförslag som
            kommit från de här enskilda motionärerna. Det är personer, bland
            annat jag själv, som har träffat dessa barn när de kommit tillbaka
            till Sverige och som har förstått att 290 kommuner måste få mer
            kunskaper. Framför allt måste man förebygga så att inte fler barn
            dumpas utomlands av sina så kallade föräldrar i vissa fall föräldrar.
          </note>
          <note type="speaker">
            Anf. 21 MARITA ARONSON (fp):
          </note>
          <note>
            Herr talman! Barns rättigheter har det senaste halvåret varit
            uppe till diskussion överallt i tv, tidningar och så vidare. Barns
            rättigheter är ett sådant diskussionsämne, det vill säga barn
            som har blivit dumpade utomlands.
          </note>
          <note>
            Jag tillhör egentligen socialutskottet, men jag har hoppat in
            för Johan Pehrson i dag. Men det här känns bra för mig eftersom
            vi har haft det här ärendet också i socialutskottet.
          </note>
          <note>
            Äntligen har vi kommit till skott med att stifta en lag om att
            utfärda pass för dessa barn så att de kan komma hem. Precis som
            Hillevi alldeles nyss sade har det tagit alldeles för lång tid.
            Det rör sig om få barn. Vi vet egentligen inte hur många barn
            det är, och det finns ett stort mörkertal. Man säger att det tidigare
            har varit 19 barn och att siffran har minskat under 2005. Vad
            jag har förstått finns det ett stort mörkertal när det gäller
            barn som har skickats i väg till andra länder. Barnen går igenom
            traumatiska upplevelser. Vi har inte kartlagt ordentligt vad som
            händer före och efter. Jag yrkar bifall till reservationen.
          </note>
          <note>
            Vi har diskuterat frågan i socialutskottet, och vi tittade bara
            på hanteringen av själva frågan. Vi tyckte att den var bra. Men
            det känns helt naturligt för Folkpartiet att stödja det lite vidare
            perspektivet som framkommer i motionerna. Det gäller bland annat
            det förebyggande arbetet. Vad kan göras så att barnen inte skickas
            i väg? Vad händer på plats? Hur fungerar det hela? Vilka åtgärder
            ska ambassaden hjälpa till med praktisk hjälp, ekonomisk hjälp
            och så vidare? Det är inte heller kartlagt. Är det till exempel
            möjligt att tvångsomhänderta ett barn enligt LVU i ett annat land?
            Över huvud taget handlar det om socialtjänstens roll i det hela.
            Socialnämnden ska snabbt utreda vad som ligger bakom för att kunna
            utfärda ett pass när inte vårdnadshavaren vill underteckna, godkänna
            eller ge sitt medgivande. Man måste ha större faktakunskaper.
          </note>
          <note>
            Det här gäller barn. Ibland kan jag känna att barn inte tas riktigt
            på allvar. Det är bara ett barn.
          </note>
          <note>
            Barn är jätteviktiga! Jag har tjatat om barn i denna kammare
            så att jag ibland blir trött på mig själv. Jag vet att barn ibland
            ses lite grann som inte fullvärdiga fullvuxna. De ska ha starka
            rättigheter.
          </note>
          <note>
            Jag kan hålla med Hillevi om att ärendet inte har hanterats bra.
            Ärendet har skickats i väg till socialutskottet, och vi i socialutskottet
            har endast yttrat oss. Ärendet borde kanske ha delats upp i två
            delar med förslag från socialutskottet och från justitieutskottet.
            På det sättet hade det klarlagts mer vad som borde göras. Här
            finns mycket som det finns frågetecken kring och som inte har
            klarlagts. Det gäller också den förebyggande verksamheten. Hur
            kan man förebygga att barn skickas utomlands? Vi har inte fått
            klart för oss det. Det gäller också över huvud taget socialtjänstens
            roll.
          </note>
          <note>
            Jag yrkar bifall till reservationen, men jag tycker att det är
            bra att förslaget äntligen har kommit för barnens skull.
          </note>
          <note type="speaker">
            Anf. 22 JOHAN LINANDER (c):
          </note>
          <note>
            Herr talman! I det här ärendet kan vi läsa att Utrikesdepartementet,
            UD, har fått kännedom om 19 fall 2004 och 15 fall 2005 där barn
            har skickats till ett annat land mot sin vilja. Hur många det
            egentligen handlar om har varken vi eller UD någon egentlig uppfattning
            om. Men att det är betydligt fler än de 19 fallen 2004 och de
            15 fallen 2005 kan vi vara alldeles säkra på.
          </note>
          <note>
            Det är något märkligt att man både i propositionen och i betänkandet
            lägger så stor vikt vid barnets egen vilja. Det skrivs i strid
            mot barnens vilja på flera ställen. Det är tveksamt att lägga
            stor vikt vid vad egentligen ett barn vill när föräldrarna säger
            att det ska, måste, åka utomlands. Är det då så intressant att
            det är mot barnets vilja?
          </note>
          <note>
            I Sverige säger vi att alla barn ska gå i skolan. De ska gå i
            skolor som följer den svenska läroplanen. Men borde vi då acceptera
            att barn även i enlighet med sin egen vilja skickas till länder
            och går i skolor där som vi aldrig någonsin skulle acceptera i
            Sverige? Det är högst tveksamt. Det är kanske en annan diskussion
            än den vi har här i dag om provisoriska pass, men den är väl värd
            att tänka på.
          </note>
          <note>
            Från Centerpartiets sida har vi ingenting emot förslagen i propositionen.
            De är nödvändiga och bra, och kanske borde de ha kommit lite tidigare.
            Men trots det är det här bara att skrapa på ytan. Hillevi Engström
            gjorde en bra genomgång av vad som egentligen skulle behövas.
            Vi vet alldeles för lite om frågan.
          </note>
          <note>
            Hur många barn är det egentligen? Vart skickas de? Vad vet socialtjänsterna?
            Skolor runtom i landet måste få veta att eleverna försvinner.
            De måste märka att rätt som det är kommer eleven inte tillbaka.
            Hur följer man upp var barnet är? Hur är samarbetet mellan socialtjänsten
            och skolan i de fallen? Det finns många frågor kvar, och det är
            därför vi har en reservation. Jag yrkar bifall till reservationen.
            Reservationen handlar om att vi måste få veta betydligt mer om
            barnen. Det kan låta lite med 19 barn ena året och 15 barn det
            andra året, men även ett barn är ett barn för mycket.
          </note>
          <note>
            Målet måste vara att barn över huvud taget inte ska skickas i
            väg utomlands för att gå på skolor som vi inte skulle acceptera
            i Sverige. Det är inte bättre att barnen får den undervisningen
            i ett annat land.
          </note>
          <note>
            Det finns fler frågor som man också måste ställa sig. När det
            provisoriska passet har utfärdats och barnet har kommit tillbaka
            till Sverige, hur får barnet det sedan? Ska barnet tillbaka till
            sina tidigare föräldrar? Vad är det som säger att inte föräldrarna
            ytterligare en gång åker i väg med barnet?
          </note>
          <note>
            Det är bra med utfärdandet av provisoriska pass. Det är nödvändigt.
            Men fortfarande vet vi alldeles för lite i frågorna. Ärendet borde
            ha fått en mer seriös behandling än vad det har fått i justitieutskottet.
            Precis som tidigare talare har sagt borde kanske socialutskottet
            ha behandlat de viktiga frågorna och inte vi i justitieutskottet
            som tyvärr inte normalt har dessa frågor.
          </note>
          <note>
            Jag yrkar bifall till reservationen, och jag hoppas att oavsett
            vilken regering det än blir efter valet det borde såklart bli
            en borgerlig regering ska vi åter ta upp frågan och titta betydligt
            närmare på den. Det ska inte vara 19 barn eller 15 barn utan 0
            barn som skickas utomlands 2007 eller längre fram.
          </note>
          <note type="speaker">
            Anf. 23 BRITTA LEJON (s):
          </note>
          <note>
            Herr talman! Det betänkande som vi debatterar här i kammaren
            berör barns liv och omsorg på ett sätt som kan vara svårt att
            ta till sig. Under de senaste två tre åren har ungefär 50 barn
            sökt upp svenska utlandsmyndigheter och berättat om sitt öde.
            De befann sig utomlands mot sin vilja och önskade inget hellre
            än att få återvända hem till Sverige.
          </note>
          <note>
            Många av de här barnen var pojkar med ett ursprung i Somalia.
            Barnen var inte gamla medelåldern var inte ens 16 år. Barnen övergavs
            av sina föräldrar eller vårdnadshavare utomlands, ofta utan möjlighet
            att ta sig hem till Sverige igen. Ungefär två av tre av dessa
            familjer var sedan tidigare kända av de sociala myndigheterna
            hemma i Sverige.
          </note>
          <note>
            När barnen har sökt hjälp hos våra utlandsmyndigheter har de
            i flera fall behövt hjälp omedelbart med både mat och bostad.
            Utan pass, pengar och omsorg har de försatts i en oerhört sårbar
            och utsatt situation.
          </note>
          <note>
            Många av fallen har lösts efter att UD har haft kontakt med släktingar
            eller socialtjänsten i den berörda kommunen. Men i samband med
            att svenska myndigheter har försökt hjälpa dessa barn har det
            uppstått problem och oklarheter kring utfärdandet av deras pass
            när deras vårdnadshavare inte har velat att barnen skulle få pass
            för att kunna resa hem. Det har också förekommit att kommunen
            i fråga inte har velat ta sitt ansvar för barnet.
          </note>
          <note>
            I dag finns fortfarande några barn som befinner sig i detta ingenmansland
            och för vilka grundläggande behov av omsorg, trygghet och en god
            uppväxtmiljö förnekas.
          </note>
          <note>
            Betänkandet Utfärdande av provisoriska pass för barn för direkt
            resa till Sverige behandlar ett oerhört angeläget lagförslag,
            som kommer att undanröja den otydlighet som hittills har funnits.
            Nu föreslås ett förtydligande i passlagen som innebär att pass
            kan utfärdas för barn under 18 år för direkt resa till Sverige
            även om barnets vårdnadshavare är emot utfärdandet. Förutsättningen
            är att barnet befinner sig i en situation där det finns risk för
            att barnets hälsa eller utveckling skadas eller om det annars
            finns särskilda skäl.
          </note>
          <note>
            Detta förtydligande är välkommet. Det får inte finnas hinder
            för ett gott samhälleligt omhändertagande av de barn som övergetts
            och svikits av sin närmaste omgivning.
          </note>
          <note>
            Vidare föreslås att på begäran av en passmyndighet ska den berörda
            nämnden, vilket oftast är socialnämnden, skyndsamt yttra sig i
            de fall då vårdnadshavaren har motsatt sig ett utfärdande av pass.
          </note>
          <note>
            Socialutskottet har yttrat sig över ärendet. Man skriver att
            de föreslagna ändringarna innebär att barnets bästa sätts framför
            vårdnadshavarens i dessa fall. Utskottet menar att det verkar
            finnas ett behov av detta. Man noterar också att det yttrande
            som socialnämnden ska avge innebär att socialnämnden kommer att
            ha kännedom om barnet. Det ger förutsättningar för att kunna följa
            och stödja barnet.
          </note>
          <note>
            Socialutskottet anser att justitieutskottet bör tillstyrka förslagen,
            vilket justitieutskottet har gjort i det nu aktuella betänkandet.
          </note>
          <note>
            Propositionen har i sig inte föranlett några motioner. Däremot
            finns det sex motioner som har avgivits under den allmänna motionstiden
            2004 och 2005 och som berör de här frågeställningarna.
          </note>
          <note>
            Till betänkandet har de borgerliga partierna fogat en reservation.
            Man begär bland annat en översyn av socialtjänstens befogenheter
            och uppföljningsansvar. De frågeställningarna ligger utanför justitieutskottets
            berednings- och ansvarsområde, som flera av de tidigare talarna
            redan har varit inne på här i dag.
          </note>
          <note>
            Jag vill dock för tydlighetens skull bara nämna att regeringen
            innevarande år, 2006, har givit länsstyrelserna i uppdrag att
            förstärka insatserna för strandsatta barn. Dessutom pågår just
            nu en översyn av den statliga tillsynen inom socialtjänstens område.
            Den översynen ska vara klar i december i år, om jag inte minns
            fel. De här frågorna får lämpligen fortsatt behandlas inom socialutskottet.
          </note>
          <note>
            För den del av problematiken som justitieutskottet har ansvar
            för kan vi dock konstatera att dagens beslut innebär bättre förutsättningar
            att hjälpa strandsatta barn.
          </note>
          <note>
            Herr talman! Med detta vill jag yrka bifall till förslaget i
            betänkandet och avslag på reservationen.
          </note>
          <note>
            Överläggningen var härmed avslutad.
          </note>
          <note>
            11 § Vissa frågor om förhandsavgörande från EG-domstolen
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            12 § Lagstiftning om franchising
          </note>
          <note>
            Föredrogs
          </note>
          <note type="speaker">
            Anf. 24 MARIANNE CARLSTRÖM (s):
          </note>
          <note>
            Herr talman! Det betänkande som vi ska behandla handlar om ett
            stärkt skydd för franchisetagare. De som är franchisegivare har
            en informationsskyldighet. Man måste informera i god tid. Det
            finns väldigt många franchisetagare. Man har ganska stora problem
            i vissa fall. Dem vill vi komma åt med den här lagstiftningen.
            Om man inte uppfyller de krav som lagstiftningen ställer ska man
            kunna åläggas vite om att förbättra informationen.
          </note>
          <note>
            I detta betänkande finns det tre reservationer.
          </note>
          <note>
            Vi ska nu behandla detta här i kammaren.
          </note>
          <note type="speaker">
            Anf. 25 BERTIL KJELLBERG (m):
          </note>
          <note>
            Herr talman! Inledningsvis vill jag yrka bifall till reservation
            1 under punkt 1.
          </note>
          <note>
            Frågan om särskilda regler för franchisingavtal har diskuterats
            vid ett flertal tillfällen under den senaste mandatperioden. Vi
            moderater har alltid varit mycket tveksamma till en särlagstiftning
            för just franchising.
          </note>
          <note>
            Grundprincipen i svensk civilrätt är avtalsfrihet. Det innebär
            att två självständiga näringsidkare har rätt att träffa avtal
            med i stort sett vilket innehåll som helst. Vid en tvist kan däremot
            någon av parterna med stöd av reglerna i avtalslagen hävda att
            avtalet i sin helhet eller delar därav ska vara ogiltigt. Det
            kan vara svek, ocker eller annan omständighet som skulle göra
            det oskäligt att åberopa avtalet.
          </note>
          <note>
            Grundprincipen är dock pacta sunt servanda , avtal ska hållas.
            Det är en mycket viktig princip i svensk civilrätt.
          </note>
          <note>
            Det har hävdats att det föreligger stora problem när det gäller
            franchisingavtal. Vet vi verkligen att så är fallet i dag? Jag
            är inte säker på det. Franchising är en relativt ny företeelse
            i Sverige. Det blev vanligt först under 1980-talet. Det är naturligt
            att det tar tid innan nya avtalsformer finner stadga.
          </note>
          <note>
            Jag vill påstå att många av de avarter som fanns under 1980-talet
            i dag har försvunnit. Det är i alla fall min erfarenhet. Som så
            ofta förr kommer lagstiftningen för sent. På 1980- och 1990-talet
            när problemen fanns fanns inte lagstiftningen. Nu har branschen
            genom självsanering löst de flesta problemen.
          </note>
          <note>
            Vi tror att självsanering är att föredra framför tvingande lagstiftning.
            När man väl har lagreglerat ett område är det svårt för lagstiftaren
            att backa. Vi ser med vilka svårigheter regeringen försöker genomföra
            regelförenklingar för småföretagare. I och med att ett område
            har blivit lagreglerat upphör ofta den nyttiga självsaneringen.
            Den fria rättsutvecklingen upphör.
          </note>
          <note>
            Ofta ser man brister i verksamheten som kräver ytterligare lagstiftning.
            Lagar läggs på lagar och vi får en massa onödiga regler som fördyrar
            och krånglar till det för företagsamheten.
          </note>
          <note>
            Herr talman! Regeringen vill i sin proposition lagreglera den
            information som franchisegivaren ska lämna till franchisetagaren.
            Vi anser att detta är en onödig lagstiftning som inte i grunden
            löser de verkliga problemen när det gäller möjligheterna till
            jämkning av avtalsvillkor i allmänhet. Riksdagen har för mer än
            ett år sedan uttalat för regeringen att det bör tillsättas en
            utredning som får till uppgift att lägga fram förslag så att möjligheterna
            att jämka oskäliga avtalsvillkor ökar. Regeringen har som i så
            många andra fall inte hörsammat riksdagens begäran.
          </note>
          <note>
            Herr talman! Det finns en lång rad rättsliga frågor för regeringen
            att ta itu med som på ett genomgripande sätt skulle förändra balansen
            mellan aktörerna på marknaden. Det föreliggande förslaget är som
            vi ser det ett kraftfullt slag i luften.
          </note>
          <note>
            Jag slutar där eftersom mina alliansvänner kommer att utveckla
            saken vidare.
          </note>
          <note type="speaker">
            Anf. 26 JAN ERTSBORN (fp):
          </note>
          <note>
            Herr talman! Franchising kom till Sverige någon gång på 1980-talet.
            Från början är det naturligtvis en amerikansk företeelse, vilket
            man kan förstå av ordet.
          </note>
          <note>
            För många av oss i Sverige är McDonalds och 7-Eleven de kända
            exemplen på franchising. Det är väl därifrån tanken kommer att
            man måste lagreglera detta.
          </note>
          <note>
            Vi tänker inte på att vi har en lång rad andra företag i Sverige
            som har franchiseavtal. Det är till exempel Hemtex, JC, Vero Moda,
            Länsförsäkringar och Pressbyrån. Jag skulle kunna räkna upp ganska
            många. Som konsumenter ser vi inte att det är franchiseavtal som
            ligger bakom.
          </note>
          <note>
            Det typiska för ett franchiseavtal och det som lagstiftaren vill
            försöka åtgärda är att det finns en finansiellt stark part, franchisegivaren,
            med goda juridiska rådgivare, och en småföretagare som är franchisetagaren.
          </note>
          <note>
            Vi kan titta på samhället i övrigt och en del andra förhållanden.
            Jag tänker på byggmarknaden. Skanska, NCC, PEAB och JM till exempel
            har avtal med en mängd småföretagare. Det är enmansföretagare
            som målar; det är elektriker och rörläggare. Det är precis samma
            relation mellan den starka parten som köper tjänsterna och den
            något svagare enmans- eller småföretagaren.
          </note>
          <note>
            Det finns andra verksamheter i vårt samhälle som vi inte heller
            tänker så mycket på men som jag tycker att man ska ta fram i det
            här sammanhanget. Jag tänker på transportbranschen. Av egen erfarenhet
            vet jag att de flesta av de fordon som det står Lantmännen på
            och som åker omkring i landet och levererar foder till lantbruken
            ägs av privata åkare. Ibland äger man en bil, ibland några stycken.
          </note>
          <note>
            Jag vet att det är likadant på bryggerisidan. Det står Carlsberg
            på bilen, men den ägs av en åkare som ofta är den som kör och
            har ett uppdrag för företaget. Till och med inom Länstrafiken
            målar man bussen i en färg, men det finns en småföretagare bakom.
          </note>
          <note>
            Jag tar upp detta därför att jag vill klargöra att det finns
            en mängd situationer i det svenska samhället där vi har en väldigt
            stark avtalspart och en småföretagare som naturligtvis inte har
            samma resurser. Här gäller det att träffa avtal.
          </note>
          <note>
            Man frågar sig vad som är så speciellt med franchising. Jag kan
            inte svara på det. Med den exposé som jag har gjort tror jag att
            de flesta av oss inser att det är svårt att se några skillnader.
          </note>
          <note>
            Vi har inte något underlag för att säga att det är speciella
            problem inom franchiseområdet. Det är speciella problem mellan
            en stark avtalspart och en svag avtalspart, mellan stora företag
            och små företag. Det känner vi mycket väl till. Om man vill komma
            åt det förhållandet och lagstiftningsvägen vill hjälpa upp den
            svagare parten småföretagaren måste man arbeta med avtalslagen
            så att man täcker in alla fall. Då måste man göra så som vi har
            bestämt oss för här i riksdagen, se över avtalslagens bestämmelser
            och speciellt 36 § avtalslagen som är en paragraf som kan utnyttjas
            i de situationer där man av olika skäl tycker att den lilla företagaren
            har blivit felaktigt behandlad.
          </note>
          <note>
            Den förändringen i lagstiftningen är ytterst angelägen. Den kommer
            att täcka in de fall inom transportsektorn och byggsektorn som
            jag har gett exempel på.
          </note>
          <note>
            Att göra som regeringen nu föreslår och lägga på en informationsskyldighet
            på franchisegivaren innebär att man tar fram ett antal papper
            de finns redan med information på. Franchisetagaren kommer glatt
            att signera att han eller hon har tagit del av informationen.
          </note>
          <note>
            Det är ungefär på samma sätt som när vi går och lånar pengar
            i banken och skriver på reversen. Jag har inte varit med om inte
            ens som advokat att jag vänder på papperet och läser de allmänna
            lånevillkoren på s. 2. Det kommer att bli precis likadant på franchiseområdet.
          </note>
          <note>
            Alltså blir det, precis som Bertil Kjellberg sade för en stund
            sedan, ett verkligt slag i luften att införa lagstiftningen. Den
            kan ju inte på något sätt åberopas av franchisetagaren den lilla
            företagaren. Inte i någon situation i en tvist med franchisegivaren
            kan den lagstiftning som vi har på vårt bord åberopas som stöd
            för att få någon form av rättelse när man känner att man har blivit
            felaktigt behandlad.
          </note>
          <note>
            Detta är alltså ett fullständigt missgrepp från regeringens sida
            som bara skapar ytterligare regler i vårt samhälle. Vi behöver
            inte fler regler framför allt inte i näringslivet. Av den anledningen
            ska propositionen naturligtvis avslås. Det var min förhoppning
            att vi skulle få en majoritet för det.
          </note>
          <note>
            Bertil Kjellberg yrkade bifall till reservation nr 1. Jag instämmer
            i det och yrkar också bifall till reservation nr 3.
          </note>
          <note type="speaker">
            Anf. 27 YVONNE ANDERSSON (kd):
          </note>
          <note>
            Herr talman! Ärendet i dag handlar om förstärkt skydd för franchisetagare.
            Men vi vill ha förstärkt skydd för alla företagare.
          </note>
          <note>
            Kristdemokraterna och övriga allianspartier ställer sig bakom
            reservationerna 1 och 3. Det vill jag säga redan nu.
          </note>
          <note>
            Trots att franchising har vuxit betydligt sedan sin start i Sverige
            på 80-talet det finns i dag omkring 300 franchisingsystem med
            9 600 så kallade enheter och ca 97 000 anställda saknas det en
            specifik lag som reglerar det här. De utformade lagarna, avtalslagen,
            konsumenträttsliga, arbetsrättsliga och immaterialrättsliga lagar,
            blir tillämpliga.
          </note>
          <note>
            Vi tycker att franchising är en bra samverkansform mellan företag.
            Men det behövs ingen särskild lagstiftning för att reglera just
            förhållandet mellan franchisetagare och franchisegivare, precis
            som min kollega Jan Ertsborn sade här för några minuter sedan.
          </note>
          <note>
            Regeringen har inte presenterat några övertygande argument för
            att så skulle vara fallet. Företagare som ingår avtal som licenstagare
            eller återförsäljare har precis samma behov av att bli upplysta
            om särskilda förhållanden och villkor. Det säger sig självt att
            vi alla vill ha så mycket information som möjligt.
          </note>
          <note>
            Den föreslagna lagstiftningen riskerar att på ett onödigt sätt
            byråkratisera förhållandet mellan fria företagare när näringslivet
            i själva verket behöver regelförändringar. Vi anser att nya regler
            enbart ska införas om de är absolut nödvändiga. Allians för Sverige
            efterfrågar en översyn av reglerna just för att ta bort onödiga
            regler som har tillskapats under de senaste åren med socialdemokratiskt
            styre.
          </note>
          <note>
            De problem som kan uppstå mellan franchisetagare och franchisegivare
            kan mycket väl lösas inom ramen för nuvarande lagstiftning. Ytterligare
            regler är till för både företagare och konsumenter.
          </note>
          <note>
            Jag ska gå över till att tala om oskäliga avtalsvillkor mellan
            näringsidkare. För mer än ett år sedan tillkännagav riksdagen
            att det krävs en utredning just om hur man kan komma åt problemet
            med oskäliga avtalsvillkor. Den utredningen tycks ännu inte alls
            vara tillsatt. Vi hoppas att det kommer att göras omgående, för
            det behövs en översyn av detta. Det är synd att regeringen inte
            har gjort det som vi har tillkännagivit. Det hade väl ändå varit
            bättre än att komma med nya regler, som egentligen behövs för
            hela området! Man bör hellre komma med regelförenklingar än ytterligare
            regler.
          </note>
          <note>
            Jag yrkar bifall till reservation 1 och 3.
          </note>
          <note type="speaker">
            Anf. 28 PIA NILSSON (s):
          </note>
          <note>
            Herr talman! Kolleger och kära åhörare! För oss socialdemokrater
            är de svenska företagen, stora som små, viktiga för tillväxten,
            viktiga för sysselsättningen och viktiga för välfärden för oss
            i Sverige. Det är oerhört glädjande att konstatera att över 40
            000 nya företag har skapats bara under det senaste året. Arbetet
            med att förbättra just för småföretagarna går nu vidare.
          </note>
          <note>
            Det förslag vi nu har framför oss innebär ett första mycket viktigt
            steg i riktning mot skydd för de utsatta småföretagare som franchisetagare
            faktiskt är.
          </note>
          <note>
            Syftet är att stärka franchisetagarens ställning i de förhandlingar
            och diskussioner som ligger till grund för ett avtal. Förstärkningen
            sker genom att franchisegivaren ska lämna skriftlig information
            till franchisetagaren om bland annat den ersättning som ska betalas,
            om villkoren för uppsägning och om hur en tvist om avtalet kan
            prövas. Det här ska ske i god tid innan avtal undertecknas.
          </note>
          <note>
            Ytterst handlar det alltså om att skapa goda förutsättningar
            för genomtänkta och balanserade avtal på franchiseområdet. Mer
            dramatiskt än så är det inte.
          </note>
          <note>
            Herr talman! Behövs då en lagstiftning över huvud taget? Finns
            det verkligen ett behov av det?
          </note>
          <note>
            I dag har vi inte någon lagstiftning i Sverige som direkt tar
            sikte på franchising, till skillnad mot Frankrike, Kanada, Kina,
            USA och ett flertal andra länder.
          </note>
          <note>
            Visst är det bra om vi kan undvika onödig byråkrati för aktörerna
            om de själva kan hantera de frågor som uppstår, men samtidigt
            är det naturligt att samhället strävar efter en rimlig balans
            i styrkeförhållandet mellan avtalsparter.
          </note>
          <note>
            För franchisetagaren kan den förstärkta informationen skapa bättre
            förutsättningar för att ta ställning till om han eller hon vill
            ingå avtalet. Av 310 tillfrågade franchisegivare och franchisetagare
            har 73 % svarat att de tycker att det är befogat med lagregler
            för franchising. Också tidningen Handelsnytt har i ett par nummer
            i år belyst skevheter som finns kring franchising och hur de skevheterna
            slår mot franchisetagarna. Så visst finns det ett behov!
          </note>
          <note>
            Eftersom franchising under senare år har blivit en mycket vanlig
            samarbetsform i Sverige med, som Yvonne sade, 97 000 anställda
            och en omsättning på drygt 80 miljarder kronor finns det goda
            skäl för en rimlig lagreglering, tycker vi.
          </note>
          <note>
            Franchisetagaren är i flera avseenden särskilt utsatt jämfört
            med parter i andra kommersiella avtalsförhållanden. Det gäller
            resurser, inflytande över affärsidén och tillgång till information.
            Vi tror att en lagreglering av informationsskyldigheten skulle
            kunna minska den obalansen mellan avtalsparterna.
          </note>
          <note>
            Arbetet inom Unidroit visar också att franchising internationellt
            har ansetts inta en särställning i förhållande till andra samarbetsformer.
            Det är ett arbete som vi i Sverige för övrigt aktivt har deltagit
            i.
          </note>
          <note>
            Unidroit är ett internationellt institut för harmonisering av
            privaträtten. Institutet blev i september 2002 färdiga med en
            modellag. Den lagen är tänkt att fungera som en inspirationskälla
            eller som en vägledning för de länder som vill införa en franchiselag.
            Men den reglerar bara vilken information en franchisegivare måste
            ge en blivande franchisetagare innan kontraktet tecknas. Den reglerar
            inte några bestämmelser om själva franchiseförhållandet.
          </note>
          <note>
            Herr talman! De föreslagna nya bestämmelserna tar alltså inte
            sikte på avtalsvillkoren som sådana utan på den information som
            ska lämnas av franchisegivaren. Men varför stanna där? Varför
            omfattar inte lagförslaget även uppsägning av franchiseavtal,
            bestämmelser om jämkning av skiljeklausuler och franchisetagarens
            förhandlingsrätt?
          </note>
          <note>
            Jag vill återigen slå fast att en viktig utgångspunkt för oss
            socialdemokrater är att lagbestämmelser bör införas bara i de
            delar där det finns ett verkligt behov av regler.
          </note>
          <note>
            När det gäller bestämmelser om uppsägning av avtalen är regeringens
            bedömning att det inte har framkommit tillräckliga skäl för att
            närmare reglera de frågorna.
          </note>
          <note>
            De problem som kan tänkas uppkomma borde kunna lösas med hjälp
            av de allmänna avtalsrättsliga regler och principer som finns.
            Frågor om uppsägning kommer också att finnas med som en obligatorisk
            punkt i det informationsförslag som vi nu lägger fram.
          </note>
          <note>
            Hur är det då med skiljeklausulerna? Ja, 90 % av alla franchiseavtal
            innehåller en skiljeklausul. Det finns både för- och nackdelar
            med en sådan. Men skiljeklausulerna kan ibland drabba den resurssvaga
            parten hårt, det vill säga franchisetagaren. Frågan om skiljeklausuler
            i kommersiella avtal mer generellt har också så sent som förra
            våren uppmärksammats av riksdagen, som det sagts tidigare här
            i dag.
          </note>
          <note>
            I ett tillkännagivande uttalar riksdagen att regeringen bör tillsätta
            en utredning med uppgift att lägga fram förslag till åtgärder
            för att öka möjligheten att jämka oskäliga avtal mellan näringsidkare.
          </note>
          <note>
            Det arbetet kommer sannolikt att påbörjas i höst. Även frågan
            om skiljeklausuler kommer enligt förslaget att omfattas av informationsskyldigheten.
          </note>
          <note>
            Frågan om förhandlingsrätten gentemot franchisegivaren, herr
            talman, har inte ingått i det utredningsuppdrag som ligger till
            grund för propositionen, och den behandlas inte heller i Unidroits
            modellag. Däremot är det viktigt att slå fast att berörda parter
            och organisationer har ett ansvar att se till att arbetstagarinflytandet
            inte kringgås i samband med tecknande av franchiseavtal.
          </note>
          <note>
            Herr talman! Som jag sade inledningsvis är det för oss socialdemokrater
            viktigt att skapa goda villkor för småföretagare, oavsett företagsform.
            Det förslag till förbättrat skydd för franchisetagare som vi nu
            har att ta ställning till är ett led i det arbetet.
          </note>
          <note>
            I god tid innan avtalet sluts ska franchisetagaren få den information
            från franchisegivaren om avtalets innebörd och övriga förhållanden
            som behövs. Det är en återhållsam, men helt rimlig, lagstiftning.
          </note>
          <note>
            Efter en tid kommer vi naturligtvis att utvärdera den här lagen.
            Om det visar sig finnas behov av ytterligare åtgärder kommer vi
            att överväga sådana, för vi vill ha en fungerande ordning på franchiseområdet.
            Därför yrkar jag bifall till utskottets förslag i betänkandet.
          </note>
          <note type="speaker">
            Anf. 29 JAN ERTSBORN (fp) replik:
          </note>
          <note>
            Herr talman! I debatter i riksdagen hör vi alltid hur måna vi
            är om småföretagarna. Det är vi från alla håll; alla sju partierna
            talar om detta, och nyss hörde vi Pia Nilsson berätta om det.
          </note>
          <note>
            Men den som är praktiskt verksam ute i näringslivet, till exempel
            som franchisetagare, ställer sig naturligtvis frågan: Vad är det
            för hjälp jag får av den här lagstiftningen?
          </note>
          <note>
            Vi kan kanske vara överens om att vi får en hjälp i form av en
            information som kan leda till att man säger nej tack till avtalet.
            Men någonting annat till hjälp för småföretagaren, franchisetagaren,
            kan i varje fall inte jag se.
          </note>
          <note>
            Min första fråga blir därför: Kan Pia Nilsson se att det finns
            någon annan hjälp till den franchisetagare som hamnar i bekymmer
            gentemot den starke franchisegivaren?
          </note>
          <note type="speaker">
            Anf. 30 PIA NILSSON (s) replik:
          </note>
          <note>
            Herr talman! Jag tror, Jan Ertsborn, att det är viktigt att som
            jag mycket riktigt sade i mitt anförande det här är en början.
          </note>
          <note>
            Informationsskyldigheten ska vi inte på något vis underskatta.
            Jag tror att den kan utgöra en oerhört väsentlig del i ett avtal,
            framför allt som jag tidigare sade innan avtalet sluts. Jag tror
            att det är en viktig start.
          </note>
          <note>
            Vi går, som sagt, vidare om det sedan visar sig finnas ytterligare
            behov. Som du, Yvonne med flera har nämnt i era inlägg finns det
            ett tillkännagivande om att en utredning ska tillsättas. Det arbetet
            kommer att påbörjas.
          </note>
          <note>
            Just nu koncentrerar vi det här på franchisetagarnas möjlighet
            att få förbättrade villkor. Till hösten påbörjas arbetet mer generellt.
            Jag tror att det är en ganska bra ordning.
          </note>
          <note type="speaker">
            Anf. 31 JAN ERTSBORN (fp) replik:
          </note>
          <note>
            Herr talman! Vi är överens om att avtalslagen behöver ses över
            och noterar med tacksamhet att nämnda utredning ska komma i gång,
            sannolikt till hösten ungefär så uttrycks det. Med en borgerlig
            regering kommer utredningen att starta under hösten.
          </note>
          <note>
            Min andra fråga är följande: Om vi nu genomför detta och det
            är så bra med informationen till franchisetagaren, vad är då nästa
            steg i vad som ska ske?
          </note>
          <note>
            Ska det ske någonting till förmån för så att säga enmansåkaren
            som kör med sin lastbil för Carlsberg och levererar öl? Ska han
            få något slags information av Carlsberg? Ska Länsförsäkringar
            lämna information till alla små försäkringsföretagare som i dag
            uppstår?
          </note>
          <note>
            Är det detta som är nästa steg, eller är nästa steg att man verkligen
            ska gå in på lagstiftningen och göra någonting så att franchisetagaren
            kan få ut några rättigheter av den här lagstiftningen?
          </note>
          <note type="speaker">
            Anf. 32 PIA NILSSON (s) replik:
          </note>
          <note>
            Herr talman! Jag tror att vi ska ta en sak i sänder, Jan Ertsborn.
            Vi börjar, som jag sade, med informationsskyldigheten. Sedan måste
            den här lagen få verka en tid innan vi gör en utvärdering. Det
            finns ingen anledning för oss att redan nu dra förhastade slutsatser
            eller att redan nu tala om vad vi tänker göra som ett nästa steg.
            Det kan ju hända att det steget får vänta.
          </note>
          <note>
            Om det skulle behövas ytterligare åtgärder får vi se specifikt
            vad det kan handla om, så i det här läget finns det ingen anledning
            att i detalj försöka kommentera det.
          </note>
          <note type="speaker">
            Anf. 33 YVONNE ANDERSSON (kd) replik:
          </note>
          <note>
            Herr talman! Också jag funderar på vad den här propositionen
            egentligen innebär. Varför har den kommit till? Är inte grundproblemet
            att den ena parten inte är jämbördig med den andra och att man
            därför ska försöka skydda franchisetagaren från att ingå ett avtal,
            från att riskera att inte ha insikt i vilka avtal som faktiskt
            skrivs?
          </note>
          <note>
            Mot den bakgrunden funderar jag på varför utredningen i fråga
            inte har föregått propositionen. Innebörden är ju egentligen att
            man väljer ut en form för företagande. Den formen ska särskilt
            få information, medan andra former till exempel återförsäljare,
            som Jan Ertsborn nämnde inte alls har någon lagreglering på samma
            sätt när det gäller information.
          </note>
          <note>
            Vad är det vi ska förvänta oss av dem som tecknar avtal över
            huvud taget avtal som inte lagregleras?
          </note>
          <note type="speaker">
            Anf. 34 PIA NILSSON (s) replik:
          </note>
          <note>
            Herr talman! Det är jätteviktiga frågor som du, Yvonne, ställer.
            Jag tror till och med att du har svaren på dem. Jag menar att
            du svarat på dem åtminstone i ditt anförande.
          </note>
          <note>
            Anledningen till att vi nu koncentrerar oss på franchising är
            att det under en längre tid har funnits behov av något slags skydd.
            Redan år 1984, tyckte jag mig läsa, tillsattes en utredning som
            visade på skevheter. Men av någon anledning upplevdes de åtgärder
            som föreslogs där som väldigt radikala, så regeringen 1991 det
            var väl dina kamrater, Yvonne drog tillbaka den och tyckte att
            det här var alldeles för starkt.
          </note>
          <note>
            Sedan har det motionerats ett antal gånger här i riksdagen. Nu
            har vi presenterat ett väldigt försiktigt första lagstiftningssteg.
            Som jag sagt tidigare tycker jag att det är bra att börja i den
            änden. Uppenbarligen finns det ett behov av just en lagstiftning
            för franchisetagare. Det visar inte minst Unidroits internationella
            arbete. I ett antal länder har man redan nu en särskild lagreglering
            dock inte här i Sverige så jag tycker inte att det är någon större
            dramatik i detta.
          </note>
          <note type="speaker">
            Anf. 35 YVONNE ANDERSSON (kd) replik:
          </note>
          <note>
            Herr talman! Nej, dramatiken är inte stor. Men det här går lite
            stick i stäv med talet om att man ska förenkla för företagandet.
            Vi har väldigt mycket av reglementen som ska styra verksamheten
            i näringslivet, och i de här talarstolarna har vi flera gånger
            varit överens om att vi ska förenkla regelverket för småföretagande.
            I stället väljs vissa grupper ut när nya förslag och propositioner
            skrivs.
          </note>
          <note>
            Vi i alliansen tycker att det som ska göras är ett regelverk
            där alla olika företagsformer kan ingå. Där såg vi att det var
            väldigt viktigt att se över just detta med olika ojämlika villkor
            mellan näringsidkare.
          </note>
          <note>
            Den utredningen tycker jag är väsentligt mycket viktigare. Den
            skulle föregås med nya reglementen för en del av företagandet.
            Jag tycker att det är märkligt att Socialdemokraterna väljer ut
            bara en del för att skydda informationen där, och det stick i
            stäv med förenkling av regelverket, i stället för att se möjligheten
            med ett förenklat regelverk och en utredning om hur oskäliga avtalsvillkor
            ska kunna jämkas.
          </note>
          <note type="speaker">
            Anf. 36 PIA NILSSON (s) replik:
          </note>
          <note>
            Herr talman! Som jag sagt finns det ett extra starkt behov av
            att skydda franchisetagare just när det gäller franchiseavtalen.
            Det visar historiken inte minst, och det visar också det internationella
            arbetet i Unidroit. Det känns väldigt viktigt att lyfta fram den
            delen just nu.
          </note>
          <note>
            Sedan kan det mycket väl vara så som du säger, Yvonne, att de
            oskäliga avtalen också finns i andra avtalsförhållanden. Det må
            då den här utredningen, som drar i gång sitt arbete till hösten,
            få utvisa. Men vi socialdemokrater tycker ändå att vi drar vårt
            strå till stacken genom att förbättra för småföretagare i det
            här avseendet när det gäller franchisetagare, och det känns väldigt
            bra.
          </note>
          <note>
            Överläggningen var härmed avslutad.
          </note>
          <note>
            13 § Offentliga uppköpserbjudanden på aktiemarknaden
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            14 § Europakooperativ
          </note>
          <note>
            Föredrogs
          </note>
          <note type="speaker">
            Anf. 37 CHRISTINA NENES (s):
          </note>
          <note>
            Herr talman! Ledamöter och kära åhörare! I dag ska vi debattera
            och besluta om lagutskottets betänkande nr 30. Det handlar om
            en lag om europakooperativ som innehåller bestämmelser som ska
            komplettera EG-förordningen om europakooperativ. Det handlar om
            frågor där EG-förordningen delegerar normgivningsrätten till medlemsstaterna
            eller där regeringen annars har bedömt att det är lämpligt att
            införa svenska regler vid sidan av förordningens regler.
          </note>
          <note>
            Skatteverket och Finansinspektionen ska under vissa förhållanden
            även ha rätt att motsätta sig att ett europakooperativ flyttar
            sitt säte från Sverige till en annan medlemsstat eller att en
            svensk ekonomisk förening deltar i bildandet av ett europakooperativ
            genom fusion. Motsvarande bestämmelse föreslås gälla i lagen om
            europabolag.
          </note>
          <note>
            Herr talman! EG-förordningen om europakooperativ ska träda i
            kraft den 18 augusti 2006, och den nya lagstiftningen är avsedd
            att träda i kraft samma dag.
          </note>
          <note>
            I betänkandet finns en gemensam reservation från Moderaterna,
            Folkpartiet, Kristdemokraterna och Centern.
          </note>
          <note>
            Herr talman! Efter denna korta inledning föreslår jag att debatten
            kan börja.
          </note>
          <note type="speaker">
            Anf. 38 BERTIL KJELLBERG (m):
          </note>
          <note>
            Herr talman! Inledningsvis vill jag yrka bifall till reservationen
            i betänkandet.
          </note>
          <note>
            Alliansens reservation sätter fingret på en viktig principfråga:
            Vilka möjligheter ska myndigheter ha att hindra civilrättsliga
            transaktioner som medborgarna anser vara rätt och riktiga?
          </note>
          <note>
            För en socialist står ju kollektivets och statens intressen alltid
            över den enskilda medborgarens intressen, och det finns alltid
            en iver att begränsa medborgarnas fria val.
          </note>
          <note>
            Vi moderater inser naturligtvis att det finns skäl att i vissa
            fall begränsa medborgarnas göranden och låtanden. Det ska dock
            alltid ske utifrån ett medborgarperspektiv och inte utifrån den
            fiskala statens intressen. Historien är full av exempel där de
            fiskala intressena allvarligt har skadat medborgarna.
          </note>
          <note>
            Herr talman! Min allianskollega Ingemar Vänerlöv kommer att utveckla
            varför vi i alliansen säger nej till myndigheternas överprövningsrätt.
          </note>
          <note type="speaker">
            Anf. 39 JAN ERTSBORN (fp):
          </note>
          <note>
            Herr talman! Även jag yrkar bifall till reservationen i betänkandet.
            Jag delar uppfattningen som Bertil Kjellberg nu har redovisat.
            Jag överlåter sakdiskussionen i övrigt till alliansbrodern Ingemar
            Vänerlöv.
          </note>
          <note type="speaker">
            Anf. 40 INGEMAR VÄNERLÖV (kd):
          </note>
          <note>
            Herr talman! Åhörare! För nästan exakt två år sedan hade vi här
            i kammaren en debatt om regeringens proposition om europabolag.
            Man kan nästan säga att den går i repris när vi nu ska debattera
            förslaget om europakooperativ. Vi var det enda parti som motionerade
            för två år sedan. Vi gjorde det då för att regeringen tydligt
            signalerade att man ämnade återkomma med lagar vilka riskerade
            att försvåra den europeiska integrationen och upprättandet av
            en gemensam inre marknad. Det ställde vi inte upp på. På den punkten
            fick vi stöd av Moderaterna och Folkpartiet då för två år sedan.
          </note>
          <note>
            Justitiedepartementet remitterade i mars 2003 promemorian Europabolag
            . I fråga om europabolag som står under Finansinspektionens tillsyn
            föreslogs i promemorian att Finansinspektionen skulle få motsätta
            sig en flyttning av säte eller att ett sådant bolag deltar i bildandet
            av ett europabolag genom fusion om ett sådant motsättande grundar
            sig på hänsyn till allmänintresset.
          </note>
          <note>
            När det gäller övriga bolag föreslogs inte någon möjlighet för
            en myndighet att motsätta sig en flyttning eller fusion. Staten,
            liksom andra borgenärer, behåller sina fordringar mot ett europabolag
            även efter det att bolaget har flyttat sitt säte. Även skattefordringar
            kan alltså krävas in efter det att ett bolag har flyttat sitt
            säte från Sverige.
          </note>
          <note>
            I Justitiedepartementets promemoria 2003 gavs inte skattemyndigheterna
            någon möjlighet att motsätta sig en fusion eller flyttning av
            säte för att bolaget i fråga är föremål för en skatteutredning.
            Men det föreslog Riksskatteverket, numera Skatteverket, när man
            fick promemorian på remiss. Riksskatteverket hävdade att det fanns
            risk att europabolagsformen kunde komma att användas för att försvåra
            skattekontroll. Riksskatteverkets agerande var i sig inget att
            förvånas över. Verket förväntas hålla sig med en hög ambitionsnivå
            för att rädda skatteintäkter åt staten. Dessvärre tog regeringen
            intryck av Riksskatteverket och avsåg då att skyndsamt återkomma
            med förslag härom eftersom man inte hann med det innan förordningen
            om europabolag skulle träda i kraft den 8 oktober 2004.
          </note>
          <note>
            Därmed kunde konstateras att regeringen antagit ett något negativt
            förhållningssätt till implementeringen av EG-förordningen i denna
            del. Det stämde inte helt överens med det faktum att regeringen
            som regel alltid utåt förespråkar vikten av den europeiska integrationen,
            även om stolta deklarationer härvidlag reducerades till en munnens
            bekännelse i samband med EU-utvidgningen våren 2004.
          </note>
          <note>
            Nu två år senare har man, som det då hette, skyndsamt återkommit
            med förslag vilka finns i den nu gällande propositionen om europakooperativ.
            Den kritik vi gav för två år sedan, då regeringen aviserade sina
            planer, står fast. Därför har vi även i år skrivit en motion med
            anledning av nämnda proposition. I år har vi fått stöd från alla
            våra tre kamrater i Allians för Sverige, och det gläder oss.
          </note>
          <note>
            Enligt den EG-förordning som ligger till grund för de nu föreslagna
            bestämmelserna får det genom lagstiftningen i en medlemsstat föreskrivas
            att en flyttning av en förenings säte som skulle medföra en ändring
            av tillämplig lag inte ska få verkan om någon behörig myndighet
            i medlemsstaten motsätter sig flyttningen. Motsättandet får grundas
            endast på hänsyn till allmänintresset.
          </note>
          <note>
            Frågan är då vad som ingår i det så kallade allmänintresset.
            Enligt det nu föreliggande förslaget: Remissinstanser har invänt
            mot bedömningen att intresset av att förhindra skatteflykt är
            ett allmänintresse i förordningarnas bemärkelse. Regeringen anser
            att intresset av en effektiv skattetillsyn är ett sådant allmänintresse
            som avses i förordningarna. För att detta allmänintresse ska kunna
            tillgodoses i en flyttningssituation föreslår regeringen att Skatteverket
            ges rätten att motsätta sig exempelvis flyttande av säte.
          </note>
          <note>
            Kristdemokraterna anser inte att Skatteverket enbart med åberopande
            av pågående skatteutredning ska kunna förhindra civilrättsliga
            transaktioner, vilket, förutom att det är negativt för det enskilda
            bolaget eller föreningen, även kan få en hämmande effekt på upprättandet
            av den gemensamma inre marknaden. Staten, liksom andra borgenärer,
            behåller sina fordringar mot ett europabolag eller ett europakooperativ
            också efter det att det flyttat sitt säte. Även skattefordringar
            kan alltså i och för sig krävas in efter det att bolaget eller
            kooperativet har flyttat sitt säte.
          </note>
          <note>
            Om skattekontrollen skulle försvåras, vilket regeringen befarar
            men inte kan belägga, får regeringen, om problem uppstår, återkomma
            med erforderlig kompletterande lagstiftning. Den europeiska integrationen
            får inte försvåras på grund av regeringens negativa förväntningar
            när det gäller näringslivets kommande agerande för att inlemmas
            i den gemensamma inre marknaden. Kristdemokraterna motsätter sig
            därför ett införande av sådana ur systematisk synvinkel främmande
            inslag i svensk rätt.
          </note>
          <note>
            Förutom att Finansinspektionen ska kunna motsätta sig att ett
            europabolag eller europakooperativ, som står under dess tillsyn,
            flyttar sitt säte från Sverige behöver det inte finnas någon möjlighet
            för Skatteverket att på motsvarande sätt motsätta sig att övriga
            europabolag eller europakooperativ flyttar sitt säte. Vi menar
            därför att regeringen bör skrota just de lagförslagen vilka skulle
            ge Skatteverket auktorisation som svensk bromskloss i upprättandet
            av den gemensamma inre marknaden.
          </note>
          <note>
            Därför, herr talman, yrkar jag bifall till reservationen.
          </note>
          <note type="speaker">
            Anf. 41 JOHAN LÖFSTRAND (s):
          </note>
          <note>
            Herr talman! Vi debatterar nu lagutskottets betänkande nr 30
            som behandlar propositionen om europakooperativ. Som vi fått höra
            handlar diskussionen om vilka befogenheter skattemyndigheten och
            Finansinspektionen ska ha gällande framför allt möjligheten att
            motsätta sig att ett europakooperativ flyttar sitt säte från Sverige
            eller att en svensk ekonomisk förening deltar i bildandet av ett
            europakooperativ.
          </note>
          <note>
            Vad är skälen till att regeringen lagt in den möjligheten? Jag
            tycker att Ingemar Vänerlöv mycket tydligt beskrev hur skattemyndigheten
            kan gå till väga och hur regeringen har resonerat. Det är en fullgod
            redovisning av regeringens synsätt, dock med något undantag. Regeringen
            och utskottsmajoriteten har konstaterat att en effektiv skattetillsyn
            är viktig. Det är viktigt att vi har ordning och reda på de papper
            som finns.
          </note>
          <note>
            Vi menar därför från utskottsmajoritetens sida att regeringen
            har rätt i sin bedömning när den ger skattemyndigheten den ökade
            befogenheten att kunna säga att effektiv skattetillsyn är ett
            allmänintresse, vilket också uppfyller det som lyfts fram och
            avses i förordningarna SE och SCE.
          </note>
          <note>
            Men inte nog med det. Förutom att regeringen lyfter fram vikten
            av en effektiv skattetillsyn och att det är fråga om ett allmänintresse
            går den ett steg längre. Det ska alltså finnas ytterligare en
            mekanism som gör att allmänintresset uppfylls och att möjligheten
            inte överutnyttjas. Det införs två kriterier, vilka måste uppfyllas
            för att myndigheten ska få möjlighet att göra det. Det första
            innebär att det ska finnas ett beslut om revision. Det andra är
            att det ska finnas skäl att anta att en revision, som är i gång
            och ska genomföras, avsevärt kommer att försvåras av en sådan
            fusion eller av bildandet av ett sådant kooperativ.
          </note>
          <note>
            Man har mycket tydligt poängterat att det viktigaste är att uppnå
            en effektiv skattetillsyn och att inte använda det oerhört goda
            instrumentet europakooperativ, eller europabolag som den här lagstiftningen
            också kommer att handla om, på ett felaktigt sätt. Jag tycker
            att regeringen gjort en bra avvägning när den sagt att vi ska
            ha en effektiv skattetillsyn och samtidigt ställt upp dessa två
            kriterier. Det ska alltså ha beslutats om en revision, och det
            ska dessutom finnas anledning att tro att revisionen kommer att
            försvåras avsevärt om sätet flyttas eller fusionen ingås. Jag
            tycker att regeringen har gjort en korrekt bedömning.
          </note>
          <note>
            Jag har inte mycket mer att säga eftersom jag tror att jag kommer
            att få upprepa argumenten ytterligare en gång i replikskiftet.
            Jag vill avsluta med att yrka bifall till lagutskottets förslag
            i betänkande nr 30 i dess helhet och avslag på den reservation
            som finns.
          </note>
          <note type="speaker">
            Anf. 42 INGEMAR VÄNERLÖV (kd) replik:
          </note>
          <note>
            Herr talman! Johan Löfstrand sade bland annat att för att Skatteverket
            ska kunna förhindra en flyttning måste det finnas beslut om att
            revision kommer att ske. När man läste propositionen och remissinstansernas
            svar fanns det remissinstanser som hävdade att det i så fall bör
            finnas ett beslut eller att revision redan är inledd innan det
            kommer förslag från europakooperativet om att de vill flytta sitt
            säte.
          </note>
          <note>
            Men så är det inte riktigt. I den föreslagna lagtexten står s.
            299, § 94 bland annat att ett europakooperativ ska ansöka om prövning
            inom två veckor från det att ledningen eller förvaltningsorganet
            offentliggjort ett förslag om flyttning av säte. Då ska man alltså
            ansöka om prövning, och då ska Skatteverket kunna motsätta sig
            det hela. Skatteverket får bara motsätta sig det om det finns
            ett beslut om revision. Längre ned i samma paragraf sägs att Skatteverket,
            och Finansinspektionen, ska meddela beslut i frågan om flyttning
            av säte inom två månader från den dag då förslaget om flyttningen
            offentliggjordes enligt artikel si eller så.
          </note>
          <note>
            Därför undrar jag, Johan Löfstrand, om detta ska ses enligt följande:
            Det kommer en förfrågan från ett europakooperativ till Skatteverket.
            Skatteverket har två månader på sig. Under den tiden kan Skatteverket
            besluta sig för att genomföra en revision, och sedan kan det dröja
            mycket lång tid innan flyttningen kan komma till stånd.
          </note>
          <note type="speaker">
            Anf. 43 JOHAN LÖFSTRAND (s) replik:
          </note>
          <note>
            Herr talman! Man kan ställa sig två frågor. Är vi överens om
            att både propositionen om europakooperativ och den proposition
            om europabolag som vi diskuterade för något år sedan är bra? Ja,
            jag tror det. Jag tror att vi alla tycker att de två propositionerna
            är väldigt bra.
          </note>
          <note>
            Den andra frågan är: Tycker vi alla att det är viktigt att de
            bolag som finns i Sverige och i Europa har en god revision och
            en väl uppställd ekonomi? Ja, jag tycker det i alla fall. Det
            tycker jag är viktigare än att kunna genomföra fusionen genast.
            Det är min och regeringens bestämda uppfattning att om Skatteverket
            finner det nödvändigt att påbörja en revision och de tror att
            revisionen avsevärt skulle försvåras av skapandet av europakooperativet
            eller fusionen, eller av flyttandet av sätet, då ska det finnas
            möjlighet att säga stopp. För oss är det faktiskt viktigt att
            alla företag som finns på marknaden har sjysta räkenskaper och
            har en fungerande bokföring. Jag menar att det är det viktigaste.
            Och då tycker jag att skattemyndigheten ska få den möjligheten,
            om det finns omständigheter som avsevärt försvårar för dem att
            genomföra en god revision.
          </note>
          <note type="speaker">
            Anf. 44 INGEMAR VÄNERLÖV (kd) replik:
          </note>
          <note>
            Herr talman! Det betyder alltså, Johan Löfstrand, i princip att
            Skatteverket, i alla fall där ett europakooperativ vill flytta
            sitt säte, kan fördröja och förhala det hela genom att besluta
            om en revision. Jag vet inte hur lång tid det kan ta, men är det
            en stor rörelse kan jag tänka mig att det kan ta ganska lång tid
            innan det här kan komma till stånd. Det kanske kan bli en fördröjning
            på något år innan det här kooperativet kan flytta sitt säte, till
            men för verksamheten och absolut till men för upprättandet av
            den inre marknaden.
          </note>
          <note>
            Det blir precis som jag sade i mitt anförande. Skatteverket får
            auktorisation av att vara en svensk bromskloss i upprättandet
            av den inre marknaden.
          </note>
          <note type="speaker">
            Anf. 45 JOHAN LÖFSTRAND (s) replik:
          </note>
          <note>
            Herr talman! Om det är alliansens uppfattning att skattemyndigheten
            är den största ondskan på jorden och att skattemyndigheten bara
            vill förstöra och inte på något sätt främja näringsliv och företagande
            har Ingemar Vänerlöv rätt. Men jag tror inte att skattemyndigheten
            har den viljan, utan jag tror att skattemyndigheten faktiskt i
            mångt och mycket vill vara service-minded . Man vill jobba, och
            man vill se till att de här företagen driver en bra verksamhet.
          </note>
          <note>
            Men jag tror också att deras uppgift faktiskt är att se till
            att möjligheterna för skatteflykt undanröjs, och då tror jag att
            det är bra att man ger skattemyndigheten ett antal instrument.
            Då det, återigen, finns avsevärt försvårande skäl för skattemyndigheten
            att genomföra en revision tycker jag att det är helt okej att
            de ska kunna hålla upp sin röda flagga och säga: Vänta lite grann!
            Vi kanske ska kolla hur det här bolaget har skött sina räkenskaper.
          </note>
          <note>
            För mig är det viktigt att vi har en god revision i Sverige,
            men jag tror att skattemyndigheten är en sådan serviceinstitution
            att man faktiskt inte kommer att göra detta bara för att trilskas.
          </note>
          <note type="speaker">
            Anf. 46 INGEMAR VÄNERLÖV (kd):
          </note>
          <note>
            Herr talman! Jag menar egentligen inte att förlänga det här.
            Jag vill bara säga till Johan Löfstrand en sista gång att det
            inte handlar om vad vi tror eller inte tror om Skatteverket, utan
            det handlar om vad lagen säger här. Och jag menar att en lag inte
            får vara så luddig som den här är. Den medger att Skatteverket
            alltid kan bromsa ett europakooperativ som vill flytta sitt säte.
          </note>
          <note>
            Lagförslaget hade behövt vara formulerat på ett annat sätt, så
            att det skulle vara möjligt att bromsa vid särskilda skäl eller
            vid synnerliga skäl och så vidare.
          </note>
          <note>
            Överläggningen var härmed avslutad.
          </note>
          <note>
            15 § Norden
          </note>
          <note>
            Föredrogs
          </note>
          <note type="speaker">
            Anf. 47 ANITA JOHANSSON (s):
          </note>
          <note>
            Herr talman! Ärade åhörare! I dag, på den norska nationaldagen,
            ska vi diskutera Norden. Jag tycker att det är mycket glädjande
            att utrikesutskottet har lämnat ett enigt betänkande om det nordiska
            samarbetet. Det visar på det stora stöd för nordiskt samarbete
            som finns i alla riksdagens partier. Några enskilda ledamöter
            i riksdagen har gett en annan uppfattning till känna. De är isolerade
            i sina åsikter, också inom sina partier.
          </note>
          <note>
            För egen del vill jag gärna ge uttryck för den glädje som jag
            känner för det nordiska samarbetet. En stor del av mitt politiska
            engagemang har kommit att ägnas åt nordiskt samarbete, och det
            är min övertygelse att i en globaliserad värld behöver vi också
            en förstärkt regional samverkan. De viktigaste instrumenten för
            detta är Nordiska ministerrådet och Nordiska rådet.
          </note>
          <note>
            Jag vill, herr talman, i denna debatt tacka alla ledamöter av
            denna kammare och vänner i de andra parlamenten för det konstruktiva
            samarbete, ofta över partigränserna, som jag har fått uppleva
            under mina år i Nordiska rådet. Ett särskilt tack riktar jag naturligtvis
            till min gode vän Gabriel Romanus som kommer efter mig på talarlistan.
          </note>
          <note>
            Nordiska ministerrådet har reformerats för att göra arbetet mer
            koncentrerat, fokuserat och effektivt. Detta reformarbete har
            nu lett till en ny organisation för ministerrådet.
          </note>
          <note>
            I Nordiska rådet har vi sett över vårt arbetssätt i syfte att
            effektivisera detta och förbättra förankringen i och återkopplingen
            till de nationella parlamenten.
          </note>
          <note>
            Som ett resultat, herr talman, av detta arbete har en överenskommelse
            träffats med de nordiska parlamentens talmän. Rådet åtar sig att,
            efter samråd med talmännen, anordna ett antal temakonferenser
            varje år där de nationella parlamentens fackutskott deltar, i
            vissa fall tillsammans med motsvarande utskott i de baltiska staternas
            parlament.
          </note>
          <note>
            Nordiska rådet fyller en mycket viktig funktion för att driva
            på och kontrollera de nordiska regeringarnas samarbete.
          </note>
          <note>
            Det är en styrka för de nordiska länderna att ett stort antal
            ledamöter i de nationella parlamenten engagerar sig i samarbetet,
            både för att stärka det inomnordiska samarbetet och för att bygga
            nätverk som kan öka det nordiska inflytandet i EU och andra samarbetsorgan.
          </note>
          <note>
            Herr talman! Nordiskt samarbete blir allt viktigare i framtiden.
            Det markerades inte minst av utrikesministrarna i Norge och Sverige,
            Jonas Gahr Støre och Jan Eliasson, för någon vecka sedan, och
            det är glädjande.
          </note>
          <note>
            Nordiskt samarbete har växande betydelse. Norden är viktig för
            hela Europa. Och vi måste även sätta detta i ett globalt sammanhang.
            Det gäller bland annat frågor om vår framtida energiförsörjning,
            om vår säkerhetspolitik och om vår miljö- och klimatpolitik.
          </note>
          <note>
            Många av de nordiska medborgarna har sina rötter utanför Nordens
            gränser. Hos oss gäller det var tionde sverigebo. En av de stora
            utmaningarna för framtiden för nordiskt samarbete är att erbjuda
            en nordisk gemenskap till dem som har sina rötter långt borta
            men som nu bor i Norden.
          </note>
          <note>
            I betänkandet betonar utrikesutskottet, herr talman, den centrala
            plats gränshinderarbetet har haft och fortsatt kommer att ha inom
            det nordiska samarbetet. Trots framgångar inom många områden är
            undanröjandet av gränshinder en pågående process som hela tiden
            ställs inför nya problem och utmaningar. Utskottet betonar att
            Nordiska ministerrådet och Nordiska rådet fortsatt ska arbeta
            med dessa frågor.
          </note>
          <note>
            Det nordiska samarbetet har stärkts av att samtliga nordiska
            länder deltar i den europeiska inre marknaden.
          </note>
          <note>
            Sverige verkar inom Nordiska ministerrådet för att utveckla det
            nordiska samarbetet som en del av Sveriges Europapolitik, vilket
            jag tycker är bra. Samrådet på nordisk nivå ger de nordiska länderna
            möjlighet att tillvarata gemensamma intressen i det europeiska
            arbetet.
          </note>
          <note>
            Herr talman! Det nordiska samarbetet är mer än Norden. Det är
            också samarbete med våra närområden, de baltiska länderna, nordvästra
            Ryssland, Arktis och Barentsregionen.
          </note>
          <note>
            När Nordiska rådets utskott möttes i riksdagen i slutet av april
            var människohandel och sexuellt utnyttjande av minderåriga på
            rådets dagordning.
          </note>
          <note>
            Rådet krävde en ökad insats mot handel med kvinnor. Det behövs
            kraftfulla åtgärder för de nordiska länderna för att få stopp
            på den handel med människor som också äger rum i våra nordiska
            länder.
          </note>
          <note>
            Fotbolls-VM i sommar har visat att prostitutionen följer med
            stora arrangemang. Vid mötet i Stockholm deltog också flera nordiska
            parlamentariker i det socialdemokratiska kvinnoförbundets kampanj:
            Ja till VM Nej till prostitution.
          </note>
          <note>
            Riksdagens manliga nätverk redogjorde för vilka insatser som
            enskilda parlamentariker kan göra för att motverka prostitution
            och människohandel. Det tycker jag är ett mycket bra initiativ.
          </note>
          <note>
            För dem som vill veta mer om nordiskt samarbete hänvisar jag
            till vår årsberättelse Ett år av förnyelse . Det är en mycket
            läsvärd skrift.
          </note>
          <note>
            Herr talman! Jag yrkar bifall till förslaget i utrikesutskottets
            betänkande UU:16 Norden .
          </note>
          <note>
            Herr talman! Detta är min absolut sista debatt i denna kammare.
            Tusen tack till er alla som har servat mig under alla dessa år,
            27 år. Jag vill tacka skatteutskottet, utrikesutskottet och inte
            minst Eva Smekal med medarbetare, alla som har sett till att magen
            har fått sitt, grabbarna i Bankhallen, alla som städat och personal
            på förvaltningen, och tack alla ni som har burit all denna post
            till mig! Tusen tack till er alla!
          </note>
          <note type="speaker">
            Anf. 48 GÖRAN LINDBLAD (m):
          </note>
          <note>
            Herr talman! I dag vävs utrikespolitik samman med ekonomi, handel
            och utvecklingsfrågor. Även energi- och råvaruförsörjning blir
            ibland utrikespolitik.
          </note>
          <note>
            Möjligheterna globaliseras, men så även problemen. Dagens hot
            är gränsöverskridande. Därför behöver vi gemensamma lösningar.
            Sverige kan och ska bygga allianser för samarbete med andra länder.
            Det gäller inte minst länderna i vårt närområde.
          </note>
          <note>
            Herr talman! Ett närmare Östersjösamarbete och även ett tydligt
            avgränsat och vidareutvecklat nordiskt samarbete kan och borde
            vara viktiga komplement till det europeiska samarbetet i övrigt.
          </note>
          <note>
            Vi moderater vill initiera en diskussion om hur samarbetet mellan
            de nordiska länderna kan utvecklas och förstärkas. Kring detta
            finns det även i riksdagen en bred enighet. Det pågår ett förändringsarbete
            som syftar till att anpassa det nordiska samarbetet till dagens
            globaliserade värld.
          </note>
          <note>
            Enligt min mening är det inte rimligt att Nordiska rådet och
            det nordiska samarbetet fortsätter att vara organiserat på samma
            sätt som vid tiden innan Danmark för länge sedan och Sverige och
            Finland för drygt tio år sedan blev medlemmar i Europeiska unionen.
            Vi moderater driver på förändringarna tillsammans med våra systerpartier
            i de nordiska länderna.
          </note>
          <note>
            Herr talman! Enligt min mening innehåller motionen från Tomas
            Högström med flera många kloka synpunkter och reflexioner om det
            nordiska samarbetet. Den landar dessvärre i slutsatsen att omedelbart
            lägga ned Nordiska rådet. För egen del tror jag mer på successiv
            reformering av samarbetet. Dessutom måste det nordiska samarbetet
            vägas ihop med övrig internationell verksamhet inom riksdagens
            hank och stör.
          </note>
          <note>
            Förutom samarbetet inom EU har riksdagens delegation vid Europarådets
            parlamentarikerförsamling en mycket stor betydelse för riksdagens
            och Sveriges möjligheter att bli internationellt respekterade
            och få ett ökat inflytande. Nätverksbyggandet med andra parlamentariker
            är helt avgörande för att den som vill påverka politiken såväl
            inom närområden som i världen ska nå resultat.
          </note>
          <note>
            Jag yrkar alltså avslag på motionen U281 yrkande 1 och 2.
          </note>
          <note>
            Herr talman! Det finns också förutsättningar att utveckla och
            förstärka Östersjösamarbetet inte minst genom tätare samarbete
            mellan regeringarna. Den svenska regeringen har dock inte förmått
            att utveckla närområdets potential tillräckligt. Det nordisk-baltiska
            samarbetet gnisslar, Rysslandsrelationen försummas och diktaturen
            i Vitryssland finns inte tillräckligt högt på EU:s dagordning.
          </note>
          <note>
            Sverige skulle tillsammans med länder som Polen och Litauen kunna
            göra mycket mer för att främja ett fritt och demokratiskt Vitryssland.
            EU behöver utveckla en ny Vitrysslandsstrategi som stavas ökat
            engagemang. För mig är det självklart att Sverige borde ta initiativ
            till denna Europeiska unionens viktiga nya Vitrysslandsstrategi.
          </note>
          <note>
            Herr talman! I detta sammanhang vill jag också passa på att lyfta
            fram miljöfrågornas betydelse för att uppnå demokrati. Vi har
            sett det i Polen, Baltikum, ja i hela forna Sovjetunionen. Jag
            är övertygad om att vi kommer att se det även i Vitryssland.
          </note>
          <note>
            När människor ser hur deras liv slås i spillror av miljöförstöringen,
            och det kan tydligt kopplas till de kommunistiska regimer som
            har misslyckats och hanterat miljön på ett rent kriminellt sätt,
            blir demokratin ett avgörande instrument för att kunna påverka.
            Jag återkommer, herr talman, i nästa debatt om betänkande UU:17
            till frågan om kommunismens relation till miljöförstöring.
          </note>
          <note>
            Jag ser goda möjligheter här att Sverige, som gärna vill framstå
            som ett föregångsland i miljöfrågor, framgångsrikt skulle kunna
            driva på en mer aktiv europeisk miljöpolitik i och kring Östersjön,
            och även stödja ett växande miljöengagemang i Vitryssland.
          </note>
          <note>
            Herr talman! De senaste åren är det nog frågan om gränshinder
            och svårigheter i samband med flytt mellan de nordiska länderna
            som har fått störst uppmärksamhet. Vi vill verka för att gränshindren
            helt avskaffas. Ett steg i rätt riktning vore där att de nordiska
            länderna söker nya samverkansmöjligheter inom forskning och innovation
            såväl mellan sig själva som med de baltiska staterna.
          </note>
          <note>
            Inte minst tvärs över Östersjön finns spännande möjligheter.
            Det nordiska ministerrådet och EU-kommissionens överenskommelse
            med det vitryska exiluniversitet European Humanities University
            i Vilnius är ett mycket bra exempel. Här kan uppemot 350 studenter
            från Vitryssland ges möjlighet att under tre år stimuleras till
            kritiskt tänkande, vilket de inte är bortskämda med hemma, civilt
            samhällsengagemang och en god solid akademisk utbildning.
          </note>
          <note>
            Herr talman! Den här typen av insatser är nödvändiga för att
            en nation som den vitryska ska kunna resa sig ur förtryck och
            i stället värna medborgerliga och mänskliga rättigheter. Östersjösamarbetet
            kan alltså göra skillnad och medverka till en demokratisk utveckling
            även i vårt närområde. Världen behöver mer av sådant konkret samarbete
            för främjande av demokrati, mänskliga rättigheter och utveckling
            av rättsstaten.
          </note>
          <note>
            Herr talman! I det utvidgade EU ökar samarbetet men även konkurrensen.
            Här måste de nordiska länderna utveckla sin samverkan så att hela
            området kan framstå som minst lika attraktivt som andra delar
            av Europa. Den borgerliga alliansen vill göra Östersjösamarbetet
            till en mer prioriterad fråga. Målsättningen måste vara att Östersjöregionen
            ska vara Europas starkaste tillväxtområde och fungera som en dynamisk
            region för ekonomiskt, kulturellt, miljömässigt och även säkerhetspolitiskt
            samarbete.
          </note>
          <note>
            Herr talman! Detta kräver ett samarbete kring handel. Företagande
            ska stärkas och gränshinder rivas för varor, människor och tjänster.
            Sverige måste agera pådrivande för en växande nordisk-baltisk
            arbetsmarknad. Dessutom är en vidareutveckling av samarbetet kring
            miljöproblemen, mot organiserad brottslighet och ytterligare diskussion
            om icke-spridning nödvändig.
          </note>
          <note type="speaker">
            Anf. 49 GABRIEL ROMANUS (fp):
          </note>
          <note>
            Herr talman! När svenskarna ska välja mellan nordiskt och europeiskt
            samarbete är det fler som föredrar det nordiska samarbetet än
            det europeiska. Det visar undersökningar inte bara i Sverige.
            Jag anser naturligtvis att det är fel att se en motsättning mellan
            nordiskt och europeiskt samarbete. Men det är tänkvärt när man
            försöker spela ut det europeiska samarbetet mot det nordiska att
            det finns en väldigt stark folklig förankring för nordiskt samarbete.
          </note>
          <note>
            I själva verket har jag den uppfattningen att vårt samarbete
            i EU gör det än mer angeläget att vi har ett bra nordiskt samarbete.
            Utvecklingen inom EU visar nu att det är flera sådana regionala
            samarbeten som finns och som växer fram.
          </note>
          <note>
            Beneluxländerna samarbetar, de brittiska öarna samarbetar, de
            baltiska staterna samarbetar i regionala organisationer, och nu
            kommer också liknande organisationer att växa fram bland EU:s
            övriga nya medlemmar.
          </note>
          <note>
            Dessutom har två av de nordiska länderna en annan anslutningsform
            till EU än medlemskap, och det gör det särskilt angeläget för
            oss att ha ett bra nordiskt samarbete så att vi som är medlemmar
            kan företräda också gemensamma nordiska synpunkter. Detta har
            bekräftats av många norska och isländska politiker. De ser det
            nordiska samarbetet som ett sätt att få sina synpunkter hörda
            också inom EU.
          </note>
          <note>
            Nu har det, som har nämnts här, blivit en debatt om det nordiska
            samarbetets former. Jag tycker att den är bra. Det är bra att
            den har kommit upp även om den delvis är osaklig.
          </note>
          <note>
            En av de mindre sakliga aspekterna är när man talar om att det
            nordiska samarbetet skulle vara så dyrt och hänvisar till att
            av de delar som bekostas av riksdagen så står det nordiska samarbetet
            för en stor del. Detta är, minst sagt, ett ganska snävt betraktelsesätt
            eftersom de totala kostnaderna för samarbetet i Norden som drabbar
            de nordiska skattebetalarna är betydligt mindre än till exempel
            kostnaderna för det europeiska samarbetet, även om det ligger
            delvis under andra konton än riksdagens konton. Men det bryr sig
            inte skattebetalarna så mycket om.
          </note>
          <note>
            När det gäller det europeiska samarbetet så är bara avgiften
            till EU på nästan 30 miljarder, vilket är ungefär hundra gånger
            så mycket som kostnaden för svensk del för det nordiska samarbetet.
            Det nordiska samarbetet kostar totalt sett ungefär 1 miljard,
            varav Sverige står för ungefär en tredjedel. Det motsvarar ungefär
            30 kr per medborgare. Det parlamentariska samarbetet, alltså riksdagarnas
            samarbete i Nordiska rådet, svarar för ungefär 1 kr och 50 öre
            per nordisk medborgare.
          </note>
          <note>
            Faktum är att anslaget till Nordiska rådet har varit oförändrat
            i elva år sedan kansliet flyttade till Köpenhamn, bortsett från
            en enda prisuppräkning. Det innebär en rationalisering på ungefär
            25 %. Vilka statliga verksamheter kan skryta med något sådant?
            Det kan man undra. I varje fall när det gäller riksdagen tror
            jag att vi ska tala lite tyst om rationalisering i detta sammanhang.
          </note>
          <note>
            Ett annat inslag i den mindre sakliga debatten om Nordiska rådet
            är naturligtvis att man ofta anspelar på att det äts goda middagar.
            Nätverksbyggande, som är en viktig del av det internationella
            parlamentariska samarbetet, underlättas av om man träffas och
            äter gott och kanske till och med dricker ett och annat glas.
            Men jag vågar nog påstå, efter att ha bedrivit en del jämförande
            studier, att matstandarden i det nordiska samarbetet absolut inte
            är mer luxuöst än i annat umgänge, vare sig det som sker här i
            huset eller det som sker när svenskar i övrigt är ute på internationella
            parlamentariska uppdrag, talmansresor, utskottsresor och så vidare.
            Det är bra att man äter och dricker gott, men det är verkligen
            ingen lyx, och den aspekten kan avföras från diskussionen.
          </note>
          <note>
            Det viktiga är: Är det nordiska samarbetet värt de kostnader
            som det innebär? Jag tycker, utan att hinna räkna upp det här,
            att det är lätt att visa att mycket har uträttats inom det nordiska
            samarbetet. Vi har legat långt före det europeiska samarbetet.
            Mycket återstår också av det som finns av hinder av att tillföra
            det politiska samarbetet men också för att undvika att nya hinder
            uppstår på grund av att en del av oss är medlemmar i EU och andra
            inte är det.
          </note>
          <note>
            Det är klart att man kan säga att Nordiska rådet inte är den
            enda tänkbara formen för detta samarbete. Samtidigt är det lite
            förvånande att det kommer förslag från riksdagsledamöter om att
            man ska överlåta samarbetet till regeringarna och inte ha ett
            kontrollerande parlamentariskt organ. Det är särskilt förvånande
            när det kommer från oppositionsledamöter. Vi i våra partier hoppas
            naturligtvis att komma i regeringsställning, men man kan inte
            utesluta att vi hamnar i opposition igen någon gång i framtiden.
            Jag tror att vi måste räkna med att en sådan situation kan uppstå.
          </note>
          <note>
            Därför tycker jag att det är väldigt bra att utrikesutskottet
            enigt avvisar dessa motionsförslag och inte bara det utan även
            understryker att Nordiska rådet fyller en viktig funktion för
            att driva på och kontrollera de nordiska regeringarnas samarbete.
            Utskottet säger: Det är också en styrka, säger utskottet, för
            de nordiska länderna att ett stort antal ledamöter i de nationella
            parlamenten kontinuerligt engagerar sig i nordiskt samarbete,
            både för att stärka det inomnordiska samarbetet och för att bygga
            nätverk som kan öka det nordiska inflytandet i EU och andra samarbetsorgan.
          </note>
          <note>
            Som det har sagts har vi under de senaste åren haft en dialog
            med de nordiska talmännen. Detta inleddes på rådets initiativ,
            och det har nu gått i mål, kan man säga. Det går över i en ny
            fas, och det är dags att dra vissa slutsatser av det.
          </note>
          <note>
            Den första är att talmännen och Riksdagsstyrelsen har ställt
            sig bakom att rådet får en oförändrad kostnadsram. I stället har
            rådet åtagit sig vissa nya uppgifter att efter samråd med talmännen
            ordna ämneskonferenser där de nationella fackutskotten bjuds in.
            Vi har också ökat insatserna för Östersjösamarbetet och Arktis-
            och Barentssamarbetet. Där har vi förklarat oss vara beredda att
            ta på oss ytterligare uppgifter.
          </note>
          <note>
            Det är självklart att inte ens Nordiska rådet trots sin betydelse
            har fri dragningsrätt på statskassan, och därför är det bra att
            rådets budget kommer in i en organiserad budgetprocess. Vi ska
            arbeta för en bättre förankring i riksdagens utskott. Nordiska
            rådets delegation har redan företrädare i alla utskott utom ett.
            Samtidigt är det klart att partierna förbehåller sig rätten både
            att välja representanter till Nordiska rådet och att inom Nordiska
            rådets partigrupper nominera till rådets utskott. Arbetet med
            att åstadkomma ett bättre personsamarbete med utskotten har redan
            påbörjats, och det kommer att fortsätta. Och den svenska riksdagens
            utskott får också del av alla rekommendationer som rådet utfärdar
            inom deras ansvarsområden.
          </note>
          <note>
            Jag ska ta upp en annan viktig sak. Talmännen har å sin sida
            åtagit sig att se till att de som är engagerade i Nordiska rådet
            har möjlighet att göra en fullvärdig insats på båda håll, det
            vill säga att arbetsplenum och utskottssammanträden inte ska äga
            rum när rådet har sina möten. Detta har varit väldigt trögt att
            få till stånd, men nu har talmännen lovat detta, och det kommer
            vi att se till att hålla dem räkning för att de också uppfyller.
          </note>
          <note>
            Precis som Anita Johansson vill jag avsluta med några personliga
            tack. Det är såvitt jag kan se den sista debatten även för mig,
            i varje fall om nordiska frågor, här i riksdagen. Jag kan inte
            lova att jag avstår från att begära ordet i några andra debatter
            innan säsongen är slut här.
          </note>
          <note>
            Det har varit fantastiskt roligt att efter 20 års bortovaro få
            komma tillbaka till riksdagen och till Nordiska rådet och även
            vara med i ledningen både för den svenska delegationen och för
            hela rådet. Jag vill precis som Anita tacka alla vänner i samarbetet.
            Men jag nämner också särskilt svenska delegationens vice ordförande
            Anita Johansson, som också var rådets första vicepresident, vår
            samarbetsminister Berit Andnor som är här och vår kanslichef Eva
            Smekal.
          </note>
          <note>
            Men jag vill också sluta med något som en god vän till mig en
            gång påstås ha sagt men som jag säger nu: Lycka till i framtiden
            med det nordiska samarbetet. Det kommer att vara oförändrat viktigt
            för människorna i vår del av världen.
          </note>
          <note type="speaker">
            Anf. 50 AGNE HANSSON (c):
          </note>
          <note>
            Herr talman! Vi ska nu behandla regeringens skrivelse om verksamheten
            i Nordiska rådet och samarbetet på regeringssidan i ministerrådet.
            Vi behandlar också Nordiska rådets svenska delegations berättelse
            om verksamheten i det parlamentariska samarbetet i Norden under
            2005.
          </note>
          <note>
            Det är ett enigt betänkande som utrikesutskottet lägger fram.
            Det hör inte till vanligheterna att det är en så lång talarlista
            när det gäller eniga betänkanden, men vi är väl många som är engagerade
            i det nordiska samarbetet och gärna vill ge uttryck för det i
            en sådan här debatt. Det kan också bero på att det finns ett par
            enskilda motioner som är fogade till det här betänkandet. De avstyrks
            också enigt av utrikesutskottet. De föreslår att man ska lägga
            ned Nordiska rådet. Det är alltid bra att få sådana inlägg i debatten.
            Det stimulerar ofta debatten.
          </note>
          <note>
            Herr talman! Det nordiska samarbetet har en lång tradition. Det
            står som ett exempel och som ett föredöme för parlamentariska
            samarbeten på andra håll i världen. Gabriel Romanus nämnde några
            sådana samarbeten. Det går att utöka den listan med parlamentariska
            samarbeten på andra sidan Atlanten på det här jordklotet. Där
            har man faktiskt uppmärksammat parlamentarikersamarbetet här uppe
            i Norden.
          </note>
          <note>
            Det parlamentariska samarbetet har också skapat ett samarbete
            mellan regeringarna som annars är den vanligaste samarbetsformen
            när det gäller internationellt samarbete världen över.
          </note>
          <note>
            Nordiskt samarbete är viktigt, och det måste utvecklas vidare.
            Det är min och Centerpartiets uppfattning.
          </note>
          <note>
            Vi har mycket som är gemensamt för oss här i Norden. Det finns
            en rad självklara skäl för ett aktivt samarbete i Norden: Underlättande
            av rörelsefriheten mellan våra nordiska länder, stärkande av den
            nordiska kulturen och kulturer över huvud taget, Norden som en
            global vinnarregion för tillväxt och sysselsättning, gemensamma
            intressen av att fortsätta kampen mot organiserad brottslighet
            och kvinnohandel, att skydda Östersjöns miljö, arbeta mot miljöförstöringar,
            energiutveckling och att vara en brobyggare i det europeiska samarbetet.
          </note>
          <note>
            En bredare offentlig debatt om nordiska frågor kopplat också
            till europeiska samarbetsfrågor skulle kunna stärka legitimiteten
            inte enbart för Norden utan också för Europasamarbetet. De motioner
            som finns tar inte avstånd från samarbete i samarbetets mening,
            men däremot tar de ställning när det gäller den organisationsform
            för nordiskt samarbete som för närvarande finns.
          </note>
          <note>
            Europasamarbetet innebär inte att samarbetet med Västnorden,
            Arktis eller Barents blir mindre viktigt, snarare tvärtom. Ett
            fördjupat Europasamarbete skulle föra Västnorden närmare Europa
            som jag ser det.
          </note>
          <note>
            Under det gångna året har fokus varit på gränshinderproblematiken,
            på samarbetet med Västnorden om arktiska frågor och samarbetet
            med nordvästra Ryssland och de baltiska staterna. Det har utvecklats
            under året. Med öppenhet och samarbete kan vi i Norden bidra till
            att utveckla demokratin och respekten för mänskliga rättigheter.
            Det nordiska samarbetet bör också ta ett ansvar för att utvecklingen
            i våra nya västliga grannländer går åt rätt håll, inte minst vad
            gäller det som nu sker i Ryssland. Det allt starkare grepp som
            president Putin håller på att ta bör vara ett observandum också
            för det nordiska samarbetet.
          </note>
          <note>
            Herr talman! Det nordiska samarbetet har en bred folklig förankring,
            som också har nämnts här. Det visar vilket värde den svenska allmänheten
            ser i ett nordiskt samarbete. Det gäller naturligtvis också att
            leva upp till de förväntningarna i den organisation som vi har.
            Det kan vi bäst göra genom att ständigt vara uppmärksamma på hur
            vi samarbetar och förändrar oss för att hela tiden vara anpassade
            till förändringar i tiden. Därför är det också bra att Nordiska
            rådets verksamhet ifrågasätts som har gjorts i några motioner
            som har behandlats i det här betänkandet. Det ger Nordiska rådet
            anledning att med än mer skärpa ta sig an och bli bättre i det
            samarbete som vi bedriver.
          </note>
          <note>
            Det är inte bra, det är oanständigt, att vi i denna internationaliseringens
            tid ska ha så nationella och stela regler för medborgarna att
            de förlorar tryggheten om de pendlar mellan länderna för arbete
            och bostad. Gränshandelsproblematiken handlar i mycket stor utsträckning
            om att alla nordiska länder ska gå hem till sig själva och förändra
            de regler som orsakar att det är så krångligt. Problemområdena
            är sedan länge definierade i det nordiska sammanhanget även om
            det tillkommer ett och annat varje år. Förändringarna kan inte
            ske på nordisk nivå, men de kan naturligtvis skyndas på där och
            pekas ut. Besluten måste i största utsträckning fattas på nationell
            nivå. Samtidigt är det viktigt att arbetet med att förebygga gränshinder
            fortgår, och det gäller inte minst i de egna parlamenten.
          </note>
          <note>
            Herr talman! Miljöfrågorna bör stå högt på den nordiska agendan,
            och de gör det. Miljöproblemen gör som bekant inte halt vid nationsgränsen.
            Därför är miljöfrågorna viktiga internationella uppgifter, så
            också i det nordiska sammanhanget. Östersjöns problematik är en
            sådan viktig miljöfråga som angår såväl Norden som de baltiska
            länderna. Att skapa en hållbar utveckling i Norden är en viktig
            fråga som bör ha högsta prioritet, och den har högsta prioritet.
            Vi har ett omfattande arbete i miljöutskottet där de här överlevnadsfrågorna
            står högt på dagordningen.
          </note>
          <note>
            Vi arbetar i år med att minska flaskhalsarna i energidistributionen
            inom Norden och med att skapa en gemensam nordisk marknad för
            alternativa drivmedel för att komma bort från fossilbränsleberoendet
            och minska utsläppen till miljö och därmed också stoppa klimatförändringarna
            och komma bort från nedsmutsningen av Östersjön när det gäller
            utsläpp och avfall och också den radioaktiva nedsmutsningen.
          </note>
          <note>
            Herr talman! Det finns ytterligare en rad saker att ta upp som
            pekar på att nordiskt samarbete är viktigt. Nordiskt samarbete
            behövs. Mycket återstår att göra. Nya områden kommer till. Omvärlden
            förändras. Nordiskt samarbete har att rätta sig därefter och fortsätta
            utvecklas i takt därmed och möta de nya kraven.
          </note>
          <note>
            Herr talman! Med det yrkar jag bifall till förslaget i utrikesutskottets
            betänkande nr 16 i sin helhet.
          </note>
          <note type="speaker">
            Anf. 51 Socialminister BERIT ANDNOR (s):
          </note>
          <note>
            Herr talman! Det här är mandatperiodens sista nordiska debatt.
            Jag vill därför börja med att rikta ett varmt tack till riksdagen
            och till Nordiska rådets svenska delegation för ett mycket gott
            samarbete under de gångna åren. Jag tycker att vi tillsammans
            har uträttat en hel del av värde för samarbetet mellan de nordiska
            länderna.
          </note>
          <note>
            Det gläder mig också att flera motioner tar fasta på att utveckla
            och stärka det nordiska samarbetet. Jag är övertygad om att samarbetet
            med våra nordiska grannar är en stor tillgång för vårt land.
          </note>
          <note>
            Som flera av er redan tidigare har varit inne på är gränshindersfrågorna
            centrala i det nordiska samarbetet. Det var en av huvudprioriteringarna
            under det svenska ordförandeskapet. Vi hade då en särskild representant,
            Poul Schlüter. Han har nu avslutat sitt arbete. I vår skrivelse
            har vi redogjort för hur det här arbetet nu drivs vidare genom
            ett gränshinderssekretariat i Nordiska ministerrådet, genom ett
            särskilt gränspolitiskt forum.
          </note>
          <note>
            Men det har också skett en del konkreta steg i det här arbetet.
            Jag vill bara nämna näringslivsportalen, skatteportalen som har
            lanserats. Den digitala arbetsförmedling som nu är i gång gör
            det möjligt att utveckla samarbetet mellan våra länder på ett
            mycket positivt sätt för våra medborgare.
          </note>
          <note>
            Ett viktigt nästa steg i det här arbetet är ju att bygga upp
            en socialförsäkringsportal. Jag räknar med att de nordiska socialministrarna
            kommer att fatta beslut om en sådan innan sommaren. Det är min
            förhoppning att vi därigenom kommer att kunna erbjuda våra medborgare
            en mycket bra och lättillgänglig information. Det är väldigt viktigt
            att vi successivt och uthålligt arbetar med att minska gränshindren
            mellan våra länder.
          </note>
          <note>
            Vi kan i Öresundsregionen se hur integrationen gör mycket tydliga
            framsteg. Pendlingen mellan Sverige och Danmark fortsätter att
            öka. Kommunikationerna underlättas självklart av bron. Vi har
            ett nytt skatteavtal, och vi arbetar hela tiden med att i bilaterala
            kontakter se till att nedbringa gränshindren.
          </note>
          <note>
            Samma sak gäller den svensk-norska gränsen där vi ser att samarbetet
            och det ekonomiska utbytet har ökat. Vi har tittat på särskilda
            lösningar för att underlätta för näringslivet i gränsregionerna.
            Från regeringens sida bidrar vi genom särskilt stöd till Grensetjänsten
            i Morokulien.
          </note>
          <note>
            En annan viktig del av det nordiska ministerrådets arbete rör
            samarbetet med våra närområden. Vi har nya riktlinjer för närområdessamarbetet.
            Vi har ett samarbete i dag med de baltiska länderna utifrån ett
            jämbördigt grannlandssamarbete. Tyngdpunkten i närområdessamarbetet
            har förskjutits österut mot nordvästra Ryssland och Vitryssland.
          </note>
          <note>
            Vi vill stärka demokratin, säkerheten och stabiliteten i det
            här området. Vi kommer inom en snar framtid att öppna ett kontor
            i Kaliningrad. Efter en lång tid av förhandlingar blir nu detta
            äntligen verklighet. Jag tror att det är ett viktigt instrument
            för att främja utvecklingen i den här regionen och också fördjupa
            samarbetet mellan de nordiska länderna och Kaliningrad.
          </note>
          <note>
            Sverige har också drivit på i det nordiska ministerrådet för
            att vi mer aktivt ska engagera oss i Vitryssland. Med stöd av
            EU och Nordiska ministerrådet kan nu det oberoende vitryska exiluniversitetet,
            European Humanities University, verka i Litauens huvudstad Vilnius.
            Vi bidrar därutöver, tillsammans med USA och Finland, med nationella
            resurser till det här universitetet.
          </note>
          <note>
            Slutligen vill jag säga några ord om de motioner som har lagts
            fram om nedläggningen av det nordiska rådet. Naturligtvis är det
            en fråga i första hand för Nordiska rådet att diskutera, men några
            kommentarer vill jag ändå göra. Jag vill göra väldigt tydligt
            att regeringen inte har några planer på att föreslå en nedläggning
            av Nordiska rådet. Jag är övertygad om att vi behöver både ett
            regeringssamarbete och ett parlamentariskt samarbete för att utveckla
            det nordiska samarbetet. Däremot tycker jag att det är väldigt
            viktigt, som tidigare också har sagts, att se över formerna för
            det samarbete vi har när det gäller form och inriktning. Det har
            vi gjort i Nordiska ministerrådet. Vi har minskat antalet ministerråd
            från 18 till 11, och vi har sett det som viktigt att vi ökar koncentrationen,
            fokuseringen, till de samarbetsområden som ger störst nordisk
            nytta.
          </note>
          <note>
            Det nordiska samarbetet har bidragit till att vår region präglas
            av framåtanda och stabilitet. Jag tycker att vi ska slå vakt om
            detta. Vi ska dela med oss av våra erfarenheter till omvärlden
            och tillsammans fortsätta att stärka och utveckla det nordiska
            samarbetet.
          </note>
          <note type="speaker">
            Anf. 52 AGNE HANSSON (c) replik:
          </note>
          <note>
            Herr talman! Det är bra att Berit Andnor som samarbetsminister
            och ministerrådet inte vill lägga ned det nordiska samarbetet
            men se över formerna. Det tror jag är nödvändigt att också göra
            på parlamentarikersidan, även om man ofta diskuterar organisationen.
            Men jag tror att det är viktigt att behålla det nordiska samarbetet
            i den institutionella form som finns.
          </note>
          <note>
            Jag begärde egentligen ordet för att fråga lite mer om gränshindersproblematiken
            eftersom Poul Schlüter har avslutat sitt gränshindersarbete. Innebär
            det att ministerrådet nu har lagt gränshindersfrågorna åt sidan
            och anser att de är slutförda? Jag hade anledning att förra året
            fråga samordningsministern om hon var nöjd med det arbete som
            hittills har bedrivits och resultatet, men det finns ju mycket
            mer att göra. Att ta bort gränshindren för de handikappade, färdtjänstproblemen,
            tryggheten vid arbetsskada över gränserna, stipendiefonder för
            elever som studerar på nordiska folkhögskolor är några andra exempel
            som jag förmodar ännu inte är lösta. Hur ser samarbetsministern
            på de frågorna? Fortsätter det här arbetet, eller är det nu lagt
            åt sidan?
          </note>
          <note type="speaker">
            Anf. 53 Socialminister BERIT ANDNOR (s) replik:
          </note>
          <note>
            Herr talman! Vi har absolut inte lagt det här arbetet åt sidan,
            tvärtom. Som jag sade har vi nu upprättat ett sekretariat inom
            Nordiska ministerrådet som arbetar särskilt med de här frågorna.
            Det här är ju ett långsiktigt åtagande. Det innebär att arbetet
            måste drivas vidare inom de olika politikområdena. Låt mig bara
            nämna näringslivsområdet, det sociala området, som Agne Hansson
            särskilt nämner, men också arbetsmarknadsområdet. Det är områden
            där arbetet måste drivas vidare för att vi ska kunna åstadkomma
            resultat. Det står högt på dagordningen, och jag kan försäkra
            Agne Hansson om att det gör det fortsättningsvis också. Varje
            gång vi träffas och diskuterar i den nordiska samarbetsministerkretsen
            är gränshindersfrågorna med på dagordningen. Vi prioriterar detta.
            Det är så viktigt för att stärka vårt samarbete, och det är så
            viktigt för våra medborgare. Så det måste vi fortsätta med.
          </note>
          <note type="speaker">
            Anf. 54 AGNE HANSSON (c) replik:
          </note>
          <note>
            Herr talman! Det är jättebra att det fortsätter. Det finns mycket
            kvar att göra i det sammanhanget. Det är glädjande att höra att
            det går vidare.
          </note>
          <note>
            Jag har då egentligen inte mycket mer att tillägga i den här
            debatten utan vill instämma i den tackkör som var innan här och
            både tacka Berit Andnor för samarbetet under de här åren i Nordiska
            rådet och tacka Anita Johansson och Gabriel Romanus för ett utomordentligt
            fint samarbete som jag tycker har gett en hel del resultat. Jag
            hoppas naturligtvis på ytterligare resultat framöver.
          </note>
          <note type="speaker">
            Anf. 55 GÖRAN LINDBLAD (m) replik:
          </note>
          <note>
            Herr talman! Det är ju bra att Berit Andnor och regeringen äntligen
            har uppmärksammat frågan om Vitryssland och demokratiutvecklingen.
            Är regeringen då beredd att vidare driva frågan om demokratiutveckling
            i Vitryssland och kanske förutom det här samarbetet på universitetet
            i Vilnius som vi båda tog upp i våra anföranden även medverka
            till ett större utbyte till Sverige? I dag pågår ju en hel del
            studentutbyten via Svenska institutet, men där är det mest vitryssarna
            som väljer ut vilka som får skickas. Kan man tänka sig att man
            ska medverka så att det verkligen blir en möjlighet för vitryska
            studenter att komma hit?
          </note>
          <note>
            För det andra skulle jag vilja fråga Berit Andnor om reformeringen
            av det nordiska samarbetet. Är regeringen beredd att modernisera
            det nordiska samarbetet så att vi inte är kvar på en 50-talsnivå
            i organisationen av Nordiska rådet utan att det kommer en förnyelse
            till stånd? För där har ändå Tomas Högström en poäng i sin motion.
            Men jag tycker naturligtvis inte heller att vi ska lägga ned utan
            snarare reformera det. Hur tänker regeringen påskynda den reformeringen,
            och hur ska den se ut?
          </note>
          <note>
            För det tredje undrar jag om Berit Andnor och regeringen vill
            medverka när det gäller Sveriges internationella engagemang i
            andra organisationer och hur vi ska kunna få flera plattformar
            och en större bredd och samordna det här. I dag är det väldigt
            mycket på det viset att olika delegationer från riksdagen, och
            tydligen även från regeringen, agerar lite var för sig utan något
            slags samordning.
          </note>
          <note>
            För det fjärde ska jag passa på och fråga om miljöarbetet. Är
            man beredd från regeringens sida att ta på sig ledartröjan och
            säga att Sverige ska vara pådrivande när det gäller frågorna om
            miljön i Östersjöområdet?
          </note>
          <note type="speaker">
            Anf. 56 Socialminister BERIT ANDNOR (s) replik:
          </note>
          <note>
            Herr talman! Jag kan försäkra Göran Lindblad om att Sverige är
            drivande inom flera av de områden som nämns, bland annat miljöarbetet,
            men också när det gäller frågor som rör Vitryssland. Vi har varit
            mycket pådrivande i det här arbetet och de initiativ som nu har
            tagits från Nordiska ministerrådet. Som jag också sade i mitt
            anförande är det så att Sverige tillsammans med Finland lägger
            in nationella resurser i det här arbetet. Vi är beredda att driva
            detta arbete vidare. Vi ser det som utomordentligt viktigt att
            fortsätta detta.
          </note>
          <note>
            När det gäller reformeringen av det nordiska ministerrådet har
            vi genomfört ett mycket omfattande arbete när det gäller själva
            strukturen. Det syftar till att anpassa verksamheten till den
            tid som vi nu lever i och också se till att skapa uttryck för
            både koncentration och fokusering så att vi kan skapa det utrymme
            som krävs för att verkligen fokusera på de områden där vi kan
            se att vi gemensamt skapar största möjliga nordiska nytta. Det
            här har genomförts nu under förra året. Vi är precis i gång med
            att se till att få det här att fungera. Men vi är självfallet
            mycket intresserade och också inriktade på att driva det här arbetet
            vidare.
          </note>
          <note>
            Sedan är det naturligtvis väldigt viktigt att vi inte ska göra
            något dubbelarbete, utan vi ska se till att samordna det arbete
            som pågår på en rad olika håll så att vi slipper springa på varandra
            i det internationella samarbetet.
          </note>
          <note type="speaker">
            Anf. 57 GÖRAN LINDBLAD (m) replik:
          </note>
          <note>
            Herr talman! Det lät ju bra det här med reformeringen av det
            nordiska rådet, och då är jag kanske lite grann lugnad i alla
            fall. Men när det gäller de andra frågorna var det mest luftpastejer
            det var inget sakinnehåll i dem. Hur ska man driva på i miljöarbetet?
            Är man beredd att till exempel understötta NGO:er, frivilligorganisationer,
            i Vitryssland som driver frågan så att man på så sätt dels får
            en förbättrad miljö och uppmärksamhet kring miljöfrågorna i diktaturen
            Vitryssland, dels kanske pushar på demokratiutvecklingen? Är regeringen
            beredd att delta i det?
          </note>
          <note>
            När det gäller de studenter som jag frågade om undrar jag: Vill
            Berit Andnor se till att vi får hit fler studenter från Vitryssland
            som har möjlighet att komma och studera och att det inte är bara
            regimens så att säga tama studenter man skickar hit?
          </note>
          <note type="speaker">
            Anf. 58 Socialminister BERIT ANDNOR (s) replik:
          </note>
          <note>
            Herr talman! När det gäller samarbetet inom Norden finns det
            en väldigt tydlig inriktning. Det finns några områden som är mer
            prioriterade än andra, till exempel forskning och innovationer
            men också miljöarbete och att stärka demokratiska krafter. Vi
            tar tydliga initiativ, vi är pådrivande och vi kommer att fortsätta
            vara pådrivande i det nordiska samarbetet men också i det samarbete
            som sker mellan Norden och länderna i vårt närområde. Vi har nya
            strategier inom det här området, och vi är inriktade på att driva
            det här arbetet med kraft framåt.
          </note>
          <note type="speaker">
            Anf. 59 REYNOLDH FURUSTRAND (s):
          </note>
          <note>
            Herr talman! Om vi inte blir medvetna om grunderna till att Norden
            är en framgångsrik region och om vi försummar att utveckla styrkan
            och utveckla möjligheterna i den nordiska konkurrensmodellen riskerar
            vi att äventyra vår framtid i stället för att vinna den. Så sammanfattar
            27 ledande nordiska opinionsbildare som intervjuats i debattskriften
            Norden som global vinnarregion i den nordiska konkurrensmodellens
            spår sin syn på de nordiska ländernas möjlighet att i framtiden
            utveckla den globala ekonomin.
          </note>
          <note>
            I denna skrift ges två exempel på hur den globala verkligheten
            ser ut.
          </note>
          <note>
            För det första: Torsk som är fångad i nordiska farvatten blir
            nedfryst, transporteras tusentals kilometer till Kina, tinas upp,
            fileas, fryses ned igen och transporteras tusentals kilometer
            tillbaka till de nordiska kyldiskarna. I Östasien är en typisk
            arbetsvecka 60 timmar, och en månadslön är ungefär 110150 amerikanska
            dollar. Det är en sådan bild som vi oftast har framför oss som
            illustration till globaliseringen.
          </note>
          <note>
            För det andra: Ett ledande danskt kunskapsintensivt företag det
            kunde lika gärna ha varit svenskt, norskt eller finskt flyttar
            forskningen utomlands, varvid de 1 000 nya arbetstillfällen som
            koncernen förväntas skapa under innevarande år också placeras
            utomlands. Det här är en annan bild av globaliseringen som vi
            får vänja oss vid. Det handlar inte längre enbart om att produktionsprocesserna
            flyttar utomlands. Nu flyttas även de så kallade innovationsprocesserna.
          </note>
          <note>
            För att möta det här måste vi tänka nordiskt. Vi måste se vilka
            konkurrensfördelar vi har. Var för sig är de nordiska länderna
            mycket små i den stora världen. Tillsammans representerar vi en
            region med en befolkning på 25 miljoner invånare och en samlad
            bnp på ca 800 miljarder euro fortfarande smått, men ändå större
            än vad vi representerar var och en för sig.
          </note>
          <note>
            De nordiska länderna ligger i topp på ett antal internationella
            rankningslistor, bland annat vad gäller konkurrensförmåga, teknologi
            och kreativitet. Det är inte tillräckligt att vi bara anpassar
            oss till den press som vi utsätts för utifrån, utan vi bör också
            utveckla vår förmåga att identifiera nya behov och ny efterfrågan.
            Vi måste bli ledande och nytänkande på lösningar och koncept och
            därigenom bli aktiva och inte bara reaktiva.
          </note>
          <note>
            I första hand har våra nordiska länder fyra egenskaper som ger
            oss en gemensam ram för våra värderingar, och detta bör vi använda
            oss av på ett offensivt sätt.
          </note>
          <note>
            För det första: Vi har samma samhällsform, ett välfärdssamhälle
            med en bra offentlig sektor, ett högt skattetryck och en liknande
            institutionsuppbyggnad.
          </note>
          <note>
            För det andra: Vi förstår varandras språk med finskan som undantag
            även om den nordiska språkförståelsen beklagligtvis är vikande.
          </note>
          <note>
            För det tredje: Våra samhällen delar samma höga nivå av självrealisering.
          </note>
          <note>
            För det fjärde: Vi har länge haft varandra som den primära referensramen.
          </note>
          <note>
            Om vi förmår att använda oss av den goodwill som begreppet Norden
            står för har vi mycket bättre förutsättningar att möta de utmaningar
            som globalisering innebär. Vi kan också få en bättre utgångspunkt
            för att ta oss an framtiden. Vi kan se till att arbetstillfällen
            inte försvinner utomlands, utan vi kan se till att nya arbetstillfällen
            uppstår i de nordiska länderna om vi tänker offensivt och använder
            våra gemensamma styrkor och aktivt går in för att lära oss av
            varandra.
          </note>
          <note>
            Det viktigaste kapitalet i de nordiska länderna är våra befolkningar
            och den starka bredd vi har i vårt utbildningssystem. Både företag
            och universitet kommer att se att det blir viktigt att attrahera
            arbetskraft med hög kompetens. Länder som Kina och Indien konkurrerar
            inte längre enbart med billig arbetskraft utan satsar hårt på
            att kunna dra till sig kunskapsintensiva tjänster i form av till
            exempel forsknings- och utvecklingsuppdrag. Det är därför viktigt
            att vi möter detta offensivt och positivt och bygger upp en kompetens
            i alla delar av samhället, både inom näringar och på universitet.
          </note>
          <note>
            Norden har en lång tradition av stark och omfattande välfärdsproduktion,
            och vi ser i dag att detta är någonting som fler länder faktiskt
            tittar på väldigt intensivt. Vi kommer ihåg de flesta av oss i
            alla fall som såg på tv bilden av hur den uppspelte japanske premiärministern
            Koizumi lekte fallskärm med barnen på förskolan Täppan. Det är
            så vi har utvecklat våra modeller. Där bör vi bli duktigare, där
            bör vi kunna kommersialisera mera och där bör vi kunna sälja.
          </note>
          <note>
            Tillsammans har vi i de nordiska länderna gemensamma styrkepositioner
            som vi kan utnyttja på den globala marknaden genom att upprätta
            en bättre nordisk strategi för att möta konkurrensen.
          </note>
          <note>
            För tre veckor sedan mötte vi i Nordiska rådets näringsutskott
            ordförandena för de nationella näringsutskotten här i Stockholm.
            Vid det mötet diskuterade vi gemensamma frågor, och engagemanget
            var stort, både från nationellt och nordiskt håll. Vi hade, som
            jag ser det, en mycket fruktbar diskussion där det fanns anledning
            att identifiera ett antal viktiga frågor som vi bör fördjupa oss
            i, bland annat kapitalbildningen i Norden, energifrågan och utvecklingen,
            energiforskning på alternativ energi och de framtida gemensamma
            utbildningsresurserna. Jag är övertygad om att man kommer att
            återkomma med besked om hur man ska jobba vidare med dessa frågor
            i framtiden.
          </note>
          <note>
            Slutligen, herr talman, är detta sannolikt också min sista debatt
            i Sveriges riksdag. Jag trodde att den var i samband med den handelspolitiska
            debatten, men när jag såg att Nordenfrågorna skulle dyka upp tyckte
            jag att det fanns anledning att anmäla mig igen. Jag vill understryka
            det tack som jag då riktade till riksdagens talmän, kammarkansli
            och personal, men jag vill också återigen rikta ett tack till
            dem som jobbar med de nordiska frågorna.
          </note>
          <note>
            För över 35 år sedan hade jag den stora äran att få närvara vid
            möte med Nordiska rådet i Köpenhamn. Jag var mitt ungdomsförbunds,
            SSU:s, representant vid Nordiska rådets session i det danska folketinget.
            Den fråga som då stod högst på dagordningen var bildandet av Nordek,
            en nordisk ekonomisk och monetär union. Jag kan lova er att det
            hade förevarit enorma diskussioner i partigrupperna under lång
            tid kring hur och om denna nordiska monetära union skulle kunna
            genomföras. Vid den tidpunkten befann sig Finland i ett mycket
            speciellt förhållande till dåvarande Sovjetunionen rent handelspolitiskt,
            så det var inte möjligt att genomföra den. Ambitionen var dock
            oerhört stark från samtliga närvarande att detta skulle lyckas.
          </note>
          <note>
            Då lärde jag mig, herr talman, vad det nordiska samarbetet betydde
            förmågan att träffas över landsgränser, förmågan att träffas över
            partigränser och resonera om saker och ting som var angelägna
            för oss gemensamt. Den förmågan och den känslan har hela tiden
            följt mig i mitt politiska arbete. Att få avsluta med att berätta
            detta i Sveriges riksdag, där jag då inte hade en aning om att
            jag skulle stå, känns alldeles fantastiskt. För det ska ni alla,
            både nordiska vänner och andra, ha ett väldigt stort tack!
          </note>
          <note type="speaker">
            Anf. 60 TOMAS HÖGSTRÖM (m):
          </note>
          <note>
            Herr talman! Jag tror att det i denna kammare finns en bred samstämmighet
            om betydelsen av de nordiska ländernas samarbete. Jag tror att
            vi kan vara helt överens om att de nordiska frågorna ska stå i
            centrum och att vi i detta arbete måste samarbeta parlament, förtroendevalda
            och olika delar av samhällssystemet.
          </note>
          <note>
            Men detta rymmer också mycket av vardaglig samvaro som vi kanske
            inte tänker på. Vi ser i dag till exempel hur svenska företag
            fusionerar med andra nordiska företag. Inte alltid är det de svenska
            företagen som blir de dominerande. Det kan vara ett annat nordiskt
            lands företag som blir det dominerande i den nya koncernen.
          </note>
          <note>
            Vi ser också hur nordiska medborgare jobbar kortare eller längre
            tid i våra nordiska grannländer. Ett exempel är sjuksköterskor
            som åker till Norge och arbetar, samtidigt som danska läkare jobbar
            i Sverige. Vi ser samarbeten över nationsgränserna, till exempel
            det samarbete som pågår mellan Haparanda och Torneå eller mellan
            Köpenhamn och Malmö. Vi ser hela tiden ett sökande efter nya kontaktvägar,
            och det är detta vi i Sveriges riksdag ska vara med och möjliggöra,
            underlätta och stärka.
          </note>
          <note>
            Då måste vi också börja fundera på hur vi jobbar. I vilka former
            arbetar vi? Kan vi lyfta upp de nordiska frågorna ytterligare?
            Kan vi öka närvaron av de nordiska problemställningarna i våra
            nationella parlament? Kan vi öka stödet för den nordiska diskussionen
            i våra respektive länder? Om vi börjar diskutera hur vi arbetar
            med dessa frågor tycker jag också att det är rimligt att vi diskuterar
            utifrån de parlament vi har, utifrån att det är i denna kammare
            som de nordiska frågorna ska diskuteras och ständigt vara närvarande.
          </note>
          <note>
            I min motion U281, som jag skrivit tillsammans med andra, skissar
            jag en reformering av de nordiska samarbetsformerna utgående från
            att det är respektive parlament som ska hantera frågorna och att
            det är i utskotten som de nordiska frågornas närvaro ska öka.
            Jag går till och med så långt det är nästan som att svära i kyrkan
            att jag redovisar att Nordiska rådet ska läggas ned.
          </note>
          <note>
            Jag ser Nordiska rådet, den samarbets- och organisationsformen,
            som ett problem när det gäller att lyfta upp de nordiska frågorna
            i de nationella parlamenten. Konsekvensen har blivit att man stänger
            in de nordiska frågorna i Nordiska rådets sessioner. Jag tycker
            att vi på många sätt har fått detta belyst i de diskussioner som
            har varit.
          </note>
          <note>
            Sedan Nordiska rådet instiftades har mycket hänt. Jag ska ge
            Nordiska rådet erkännandet att det har betytt mycket för de nordiska
            frågorna och för ett ökat nordiskt samarbete. Det har underlättat
            för människors rörelse mellan de nordiska länderna genom passunionen
            och reglerna på arbetsmarknaden. Mycket återstår att göra, men
            att Nordiska rådet har betytt mycket för att utveckla samarbetet
            mellan de nordiska länderna ska ingen ta ifrån det.
          </note>
          <note>
            Var sak har dock sin tid, och det är dags att ifrågasätta och
            söka nya former. Jag anser att en logisk utveckling och förutsättning,
            utifrån att sätta det nationella parlamentet och dess utskott
            i centrum i dialogen med andra parlament, är att lyfta bort den
            form som i dag finns, nämligen Nordiska rådet.
          </note>
          <note>
            Mycket har hänt. De baltiska länderna har blivit självständiga.
            Sovjetunionen finns inte längre utan har ersatts av andra statsbildningar.
            Europeiska unionen har tillkommit. Vi har fått globalisering i
            en omfattning som vi inte kunde föreställa oss när Nordiska rådet
            bildades. Nya samarbetsorgan har byggts upp. Inte bara Europeiska
            unionen utan mängder av andra organisationer har tillkommit. Det
            militärpolitiska samarbetet sker under andra förutsättningar i
            dag än tidigare. Vi reser och har ett resemönster som aldrig tidigare.
            Vi utbildar oss. Väldigt många av våra ungdomar utbildar sig kortare
            eller längre tid i andra länder, precis på samma sätt som andra
            länders medborgare kommer till Sverige för att arbeta och utbilda
            sig.
          </note>
          <note>
            Det händer mycket, och naturligtvis påverkar det hur vi jobbar.
            Ta bara en sådan sak som demokratiseringen av Europa! Vem kunde
            tro att den var möjlig för 50 år sedan? Det har också kommit ny
            teknik som innebär utmaningar för dem som jobbar med Nordenfrågor
            ny teknik, nya samarbetsformer och nya mötesplatser som inte fanns
            tidigare. Det har blivit kortare tid mellan möten och samtal i
            en omfattning som vi inte trodde var möjlig tidigare.
          </note>
          <note>
            Att ifrågasätta den nuvarande organisationsformen med Nordiska
            rådet är som att svära i kyrkan. Omedelbart blir det fråga om
            prestige. Nu är det prestige; vi som sitter i Nordiska rådet måste
            stå upp och försvara våra taburetter! Det är i alla fall den bild
            man får av representanterna i Nordiska rådet.
          </note>
          <note>
            Jag kan hålla med: För var och en av er betyder Nordiska rådet
            väldigt mycket. Det betyder mycket för era möjligheter inom era
            respektive partigrupper och annat. Men lyft blicken från att bevaka
            era egna intressen till att se vad som är bäst för de nordiska
            frågorna, för att sätta fokus på ett bättre nordiskt samarbete!
            Det är nämligen när det nordiska samarbetet omfattar alla, när
            hela parlamentet har delaktighet i det nordiska samarbetet och
            inte en liten exklusiv grupp, som ni ändå har kommit att utgöra.
          </note>
          <note>
            Vi har hört anspelningar på att det är dyrt. Jag tillhör inte
            dem som har uppfattningen att ekonomin ska vara styrande när vi
            diskuterar hur vi organiserar det nordiska samarbetet. Jag har
            fått höra berättelser om era resemönster och annat. Jag bryr mig
            faktiskt inte om vad ni äter och dricker. Det må ni göra. Vi kommer
            att fortsätta att göra det oavsett formen.
          </note>
          <note>
            Men vi måste lyfta upp diskussionen till hur vi stärker det nordiska
            samarbetet. Då är jag beredd att gå hela vägen och säga att det
            är här i parlamentet som debatten ska föras, inte i de slutna
            sessionerna och inte till exempel i de nödlösningar som redovisas
            i utrikesutskottets betänkande. Man föreslår ett antal temakonferenser
            varje år dit de nationella parlamentens fackutskott inbjuds. Men
            kom igen! Snacka om att bjuda in de nordiska frågorna med armbågen.
          </note>
          <note>
            Herr talman! Jag yrkar bifall till motion U281. För att göra
            det lättare för kammarens ledamöter att rösta för den yrkar jag
            bifall till yrkande 2.
          </note>
          <note type="speaker">
            Anf. 61 GABRIEL ROMANUS (fp) replik:
          </note>
          <note>
            Herr talman! Jag blir naturligtvis glad när Tomas Högström avstår
            från vulgärargument, till exempel att det kostar för mycket eller
            att det äts för gott i det nordiska samarbetet. Tack för det!
          </note>
          <note>
            Men jag blir lite mindre glad när han ersätter dem med andra
            vulgärargument, till exempel att vi som försvarar nordiska parlamentariska
            samarbetet genom Nordiska rådet gör det för att slåss för våra
            egna positioner och värna vår prestige. Vad är det för låg nivå
            på debatten? Vi tre som har talat hittills ska lämna riksdagen.
            Vi försvarar inte våra egna positioner. Vi kommer att lämna Nordiska
            rådet automatiskt. Försök att återgå till en mer saklig diskussion
            om detta är möjligt. Jag vädjar.
          </note>
          <note>
            När Göran Lindblad skulle ge motionen en hederlig begravning
            började han med att säga att det ändå var en del kloka synpunkter
            i motionen. Det kan jag hålla med om. När det gäller beskrivningen
            av samhällsutvecklingen, världsutvecklingen och verkligheten finns
            det inte mycket att invända mot motionen. Men det som är så halsbrytande
            är att det skulle leda till att man avskaffar organet för samarbete
            mellan riksdagsledamöter i Norden och i stället diskuterar här
            i kammaren som om det finns någon motsättning. Här har vi inga
            nordiska kolleger som är med och diskuterar. Finessen är att det
            är just riksdagsledamöter från de nordiska länderna som träffas
            regelbundet och bygger upp nätverk. Att det skulle förstärka det
            nordiska samarbetet om man avskaffar detta är en så halsbrytande
            slutsats att den är svår att ta till sig.
          </note>
          <note>
            Hur ofta har vi gemensamma diskussioner med Europaparlamentarikerna?
            Det finns naturligtvis andra skäl till att det finns ett särskilt
            Europaparlament, men det är ändå en styrka för oss att de som
            är engagerade nordiskt också finns här i riksdagen och diskuterar
            både här och med våra nordiska kolleger. Idén om temakonferenser
            skulle vara ett sätt att fullfölja det som redan har börjat, nämligen
            att bjuda in fackutskotten till aktuella diskussioner som tar
            upp de ämnen som för närvarande är hetast.
          </note>
          <note type="speaker">
            Anf. 62 TOMAS HÖGSTRÖM (m) replik:
          </note>
          <note>
            Herr talman! Låt mig konstatera att när det gäller hur samarbetet
            ska se ut redovisas det i motionen i form av att det är respektive
            utskott som hanterar det. Då behövs inte mellanformen Nordiska
            rådet. Det är fråga om hur man organiserar det. Då skapas också
            de naturliga kontaktvägar som i dag är förbehållna ett exklusivt
            fåtal av riksdagens ledamöter. Då omfattar det ledamöter i till
            exempel kulturutskottet, försvarsutskottet, lagutskottet och justitieutskottet.
            Det är den vägen jag tycker att man ska bygga samarbetet, inte
            i form av att därutöver ha ett nordiskt råd som bjuder in. Den
            inbjudan kan vi svara för själva.
          </note>
          <note type="speaker">
            Anf. 63 GABRIEL ROMANUS (fp) replik:
          </note>
          <note>
            Herr talman! Det är inte något litet exklusivt fåtal som ägnar
            sig åt nordiskt samarbete mer regelbundet. Det är 40 ledamöter
            av riksdagen mycket brett. Alla partier är representerade. Vi
            kan sedan både i partigrupper och i utskott aktualisera de nordiska
            frågorna och driva dem vidare.
          </note>
          <note>
            Det är naturligtvis oförhindrat för alla ledamöter av Sveriges
            riksdag att ta upp nordiska frågor. Det har väl Tomas Högström
            haft många möjligheter att göra, inte bara genom att föreslå nedläggning
            av det kontinuerliga nordiska samarbetet utan genom att även ta
            upp sakfrågor om det har funnits intresse för det. Det är något
            konstigt i talet om att den nordiska debatten låses in när ett
            antal ledamöter som är särskilt engagerade och kunniga ges en
            chans att bedriva arbetet kontinuerligt, till exempel att bygga
            upp nätverk. Att tro att det skulle bli bättre eller mer genom
            att avskaffa det kontinuerliga samarbetet är en så konstig tanke.
          </note>
          <note>
            Sedan var det frågan om att samarbetsformerna ska ses över. Jag
            vill påstå att Nordiska rådet har visat en större beredvillighet
            att se över och reformera sitt samarbete genom åren än vad Sveriges
            riksdag har gjort. Det kanske inte säger så mycket, men det är
            verkligen inte något som behöver påbörjas utan det är en kontinuerlig
            process. Vid en jämförelse med andra internationella organ har
            Nordiska rådet varit, och är, ovanligt reformbenäget.
          </note>
          <note>
            Den partigrupp i Nordiska rådet som jag tillhör, Mittengruppen,
            bygger på drygt 15 nationella partier som där visar att vi kan
            samarbeta tillsammans. Den har därmed blivit den största gruppen
            i Nordiska rådet. Partierna i Sveriges riksdag skulle kunna ta
            intryck av vad vi uppnår i det nordiska samarbetet, till exempel
            introducera ett sådant samarbete här i Sverige.
          </note>
          <note type="speaker">
            Anf. 64 TOMAS HÖGSTRÖM (m) replik:
          </note>
          <note>
            Herr talman! Vi kan konstatera att Gabriel Romanus och jag har
            definitivt olika uppfattningar. Jag tycker att kunskapsuppbyggnaden,
            möjligheten att bygga nätverk, ska omfatta mer än 40 ledamöter.
            Det ska vara en vardaglig möjlighet för de 349 ledamöterna av
            Sveriges riksdag. Jag anser att det nordiska samarbetet byggs
            bäst via att riksdagens fackutskott hanterar frågorna.
          </note>
          <note type="speaker">
            Anf. 65 REYNOLDH FURUSTRAND (s) replik:
          </note>
          <note>
            Herr talman! Jag kan börja med att instämma i mycket av vad Gabriel
            Romanus sade i sin replikomgång.
          </note>
          <note>
            Det var intressant att lyssna på Tomas Högström. Väldigt mycket
            av det Tomas Högström sade är grunderna till varför ett nordiskt
            råd en gång i tiden bildades, nämligen nödvändigheten av att politiker
            från de nordiska länderna, politiker med olika bakgrunder och
            erfarenheter inom sina specifika områden, skulle få träffas och
            resonera om gemensamma viktiga frågor som var till nytta både
            nationellt och för det nordiska samarbetet. Det var grunden. Det
            var precis vad Tomas Högström sade i talarstolen. Han höll fram
            detta.
          </note>
          <note>
            Men Tomas Högström vill avskaffa Nordiska rådet därför att institutionen
            inte fungerar. Tomas Högström! Förklara för mig då på vilket sätt
            som det utskott du sitter i ska lägga fram ett medlemsförslag
            som ska antas av ministerrådet som en rekommendation, som sedan
            ska omsättas i politisk praktisk handling i något av de nordiska
            länderna? Förklara hur det ska gå till.
          </note>
          <note type="speaker">
            Anf. 66 TOMAS HÖGSTRÖM (m) replik:
          </note>
          <note>
            Herr talman! Jag kan börja med att tacka för den indirekta elogen.
            Den innebär att jag har gjort en korrekt historieskrivning.
          </note>
          <note>
            Jag anser att var sak har sin tid. Nordiska rådet i den form
            som det nordiska samarbetet organiseras i dag har haft sin tid.
          </note>
          <note>
            Angående det praktiska arbetet har jag uppfattningen att de respektive
            fackutskotten i de nordiska parlamenten möts. Det kan se lite
            olika ut beroende på fråga. Men likväl som att 40 i den svenska
            delegationen till Nordiska rådet åker runt kan faktiskt också
            fackutskotten i det svenska parlamentet göra det och ha överläggningar.
            Då blir det olika möjligheter. Du har själv hänvisat till att
            ni har bjudit in näringsutskotten från de olika parlamenten. På
            det sättet går det att få ett fungerande nordiskt samarbete som
            involverar samtliga fackutskott och därmed samtliga ledamöter.
          </note>
          <note type="speaker">
            Anf. 67 REYNOLDH FURUSTRAND (s) replik:
          </note>
          <note>
            Herr talman! Jo, men det är ett sätt att ytterligare bredda engagemanget
            i det nordiska arbetet. Det står Tomas Högström, mig och alla
            andra i Sveriges riksdag fritt att i våra partigrupper ta upp
            nordiska frågor hur mycket som helst. Vi kan i utskottsarbetet,
            i näringsutskottet eller i det utskott som Tomas Högström sitter
            i, ta upp de rekommendationer som är formerade av ministerrådet
            och se hur de har behandlats politiskt i det svenska parlamentet.
            Det står oss fritt att göra det.
          </note>
          <note>
            Jag har erfarenhet av både nordiskt och europeiskt samarbete.
            Jag hade förmånen att komma in i Europaparlamentet år 1994 som
            en av 22 svenska ledamöter. Där lyftes, Tomas Högström, det nordiska
            samarbetet fram som kanske ett av de viktigaste bevisen på hur
            man kan samarbeta. Det var vad vi hade åstadkommit och uppnått
            i form av en tullunion mycket tidigare än vad man hade gjort på
            Europanivå. Det var den diskussion som jag nämnde i mitt anförande
            om den nordiska ekonomiska, monetära unionen, som är den diskussion
            som sedermera blev dock inte för vårt vidkommande, men för andra
            länder en gemensam monetär valutaunion på europeisk nivå.
          </note>
          <note>
            De nordiska länderna, den nordiska debatten, vill jag påstå har
            varit ett föredöme i många avseenden. Det bygger på att vi har
            organiserat oss tillsammans.
          </note>
          <note>
            Vi är ingen exklusiv grupp av svenska, norska, danska, finska
            och isländska parlamentariker som träffas bara för att vi tycker
            att det är roligt att diskutera. Det är roligt att diskutera också,
            men det är ett slitsamt, hårt arbete, där vi försöker utveckla
            politiken och politiken för de nordiska invånarna. Jag tror att
            de uppskattar det. Jag vet att Tomas Högström nog också gör det
            innerst inne.
          </note>
          <note type="speaker">
            Anf. 68 TOMAS HÖGSTRÖM (m) replik:
          </note>
          <note>
            Herr talman! Ja, jag tror att vi samtliga här, som jag sade i
            mitt inledningsanförande, är överens om betydelsen av ett väl
            fungerande nordiskt samarbete och att de nordiska frågorna får
            den tyngd som de ska ha och som de betyder för våra respektive
            nationer.
          </note>
          <note>
            När jag då i en motion här redovisar hur man kan bredda möjligheterna
            till samtliga utskott och samtliga ledamöter, som får konsekvensen
            att man lägger ned Nordiska rådet, blir det helt plötsligt tvärt
            omöjligt. Jag tror att här finns ett hinder därför att det finns
            en tradition. Om man ifrågasätter traditioner får man den typ
            av invändningar som bland annat har framförts här, att om man
            inte är för Nordiska rådet är man inte för nordiskt samarbete.
            Det är helt fel.
          </note>
          <note type="speaker">
            Anf. 69 LENNART KOLLMATS (fp):
          </note>
          <note>
            Herr talman! Tack, Agne Hansson, för att du uppskattar våra motioner!
            Det är, lindrigt sagt, inte alla som har den vidsynen, men även
            Berit Andnor visade på att det var bra att de har kommit upp.
          </note>
          <note>
            I övrigt vill jag säga att jag håller med om mycket av vad Tomas
            Högström har sagt i sin argumentering.
          </note>
          <note>
            Jag ska börja med, herr talman, att berätta om en historisk realitet.
          </note>
          <note>
            Som de flesta vet startade de olympiska spelen i modern tappning
            1896. Det var sommarspel, och här hemma började så sakta en diskussion
            ta fart om behovet av internationella vintertävlingar. Det tog
            konkret form, och 1901 startade de nordiska spelen i Stockholm.
            Det var många olika grenar, en del lite udda, tycker vi kanske
            i dag, som sparkstöttingstävling och isjaktssegling, men det fanns
            också skidåkning, curling och konståkning och till min överraskning
            tennis, men det var inomhus. Tävlande från de nordiska länderna
            bjöds in. Det här fortsatte vart fjärde år ett antal gånger. Ibland
            hade de lite otur med vädret, såtillvida att det redan då kunde
            vara för varmt ett antal vintrar.
          </note>
          <note>
            Det är inte någon tvekan om att de nordiska spelen och arrangerandet
            av dem starkt bidrog till och hade en god inverkan på att Sverige
            fick de olympiska sommarspelen 1912.
          </note>
          <note>
            Det intressanta var också att de nordiska spelen hade en spännande
            mix av idrott, kultur och turism en koppling som kanske inte skulle
            vara så dum om den var starkare i dag.
          </note>
          <note>
            Så småningom kom olympiska vinterspel på tal, och det första
            gick av stapeln 1928 i Chamonix. Sverige hade då fört en envis
            kamp mot olympiska vinterspel, därför att man hade ju de nordiska
            spelen. Men utvecklingen kom i kapp, och det var svårigheter att
            ha de nordiska spelen parallellt med OS. Det skulle genomföras
            spel 1930, men det fick ställas in på grund av långvarigt milt
            väder.
          </note>
          <note>
            Det fanns en känd sportreporter, som jag tror att några känner
            igen namnet på fortfarande, Glokar Well. Han skrev i december
            1932, när det var tal om en fortsättning, att han trodde att denna
            förr så glansfulla tävling lugnt och stilla dött sotdöden, dels
            på grund av Stockholmsvintrarnas obeständighet, dels på grund
            av att spelen inte längre fyllde någon uppgift. Det blev heller
            inget mer.
          </note>
          <note>
            När jag läste den här historien det har nyligen kommit ut en
            bok om de nordiska spelen såg jag parallelliteten med Nordiska
            rådet i en viss belysning. Det var utmärkt att det började och
            utvecklades, men så småningom kom tiden i kapp och internationaliseringen
            tog sig vidare svängar.
          </note>
          <note>
            Här fick vi en historia om europeiskt samarbete, för vår del
            med en start i Efta 1960, tror jag, som handelsunion. Sedan känner
            vi historien fram till i dag, när vi nu har varit med i EU i över
            tio år. Efta i sig består fortfarande med Norge, Island, Schweiz
            och Liechtenstein som medlemmar.
          </note>
          <note>
            Tyvärr tycker jag att det har varit tämligen trögt att få in
            EU-arbetet i riksdagens arbete. Men jag vill ge talman Björn von
            Sydow och vice talmännen en stor eloge för deras strävan att förbättra
            den situationen. EU har i dag en helt annan inverkan på vår vardag
            än det nordiska samarbetet genom möjligheten att utfärda förordningar
            etcetera som ibland även tar över vår lagstiftning. Vi har skyldighet
            att implementera dem i vår lagstiftning.
          </note>
          <note>
            Jag nämnde redan i debatten för något år sedan att det är utmärkt
            att man tar tag i det här, att man engagerar fackutskotten alltmer
            i EU-frågorna. De riksdagsledamöter som är här i höst, till vilka
            jag inte hör, kommer med stor sannolikhet att kunna ägna sig mer
            åt EU-frågorna än vi hittills har gjort.
          </note>
          <note>
            Vår motion syftar alltså till en prioritering och att riksdagen
            i än högre grad ser möjligheterna i att vara aktiv när det gäller
            EU-frågorna.
          </note>
          <note>
            När det gäller de nordiska frågorna skriver utskottet beträffande
            förankringen och återkopplingen i de nationella parlamenten att
            fackutskotten har en viktig roll. Det känns som att den insikten
            kanske kommer under galgen. Varför har det annars inte lösts på
            de 54 år som Nordiska rådet har funnits?
          </note>
          <note>
            Det finns ett antal frågor som har passerat Nordiska rådet och
            som måste betraktas som passerade. Jag ser radio- och tv-frågan
            som en sådan.
          </note>
          <note>
            Jag brukar inte alltför ofta hänvisa till kulturministern som
            stöd, men i ett svar på en interpellation tidigare i vår sade
            han beträffande nordiskt tv-utbyte: Samtidigt tycker jag inte
            att vi ska begränsa oss till bara de nordiska länderna. Min förhoppning
            är att vi ska få tillgång också till en större del av det övriga
            Europas utbud. Det är precis så här det är. Vi måste ha ett vidare
            synfält än att stanna i det nordiska.
          </note>
          <note>
            Jag vill med all tydlighet markera att jag självfallet inte har
            något emot samarbete med övriga nordiska länder. I en ibland upphetsad
            debatt har sådant antytts, men jag har hittills sluppit höra det
            i dag och hoppas att det inte kommer några sådana antydningar
            senare heller.
          </note>
          <note>
            Jag tycker också att det är utmärkt med Föreningen Norden som
            en folkligt förankrad organisation, med utbyte mellan människor
            över gränserna. Det är alltid bra.
          </note>
          <note>
            Samtidigt är det så, som Agne Hansson sade, att mycket kan ske
            bilateralt. Förändringar kanske inte kan ske på nordisk nivå,
            som gränshinder, utan måste göras i respektive parlament. Förenklingar
            över Öresund är givetvis i första hand en fråga för Danmark och
            Sverige, och där finns fortfarande mycket att göra, även om en
            hel del har gjorts. Här kan jag också hänvisa till den motion
            som Christer Nylander med flera från Folkpartiet har skrivit.
          </note>
          <note>
            Jag vill också markera, lika tydligt som man markerade tidigare,
            att jag tycker om samarbete inom Norden och internationellt samarbete.
            Jag tror alltså på samarbete och pekar på vikten av samarbete
            när det gäller Östersjön. Men då måste också Baltikum, Ryssland,
            Polen och Tyskland vara med, förutom Sverige, Finland och Danmark,
            som är med i Nordiska rådet.
          </note>
          <note>
            Man behöver inte ha Nordiska rådet som en paraplyorganisation
            för att ordna det samarbetet, inte ens för att hålla i gång ett
            gott nordiskt samarbete. Tiden är en annan.
          </note>
          <note>
            Nordiska rådet har, som Tomas sade, gjort många bra saker historiskt
            sett. Ända fram till i dag har man alltid nämnt passfriheten och
            den fria arbetsmarknaden. Det är ju oerhört länge sedan de besluten
            togs. Men det finns självfallet andra bra beslut. För personrörligheten
            och företagsrörligheten har ju inträdet i EU betytt långt mer.
          </note>
          <note>
            Det har, precis som när det gäller Nordiska spelen, varit jättebra
            med en start, men nu ska vi koncentrera oss på ett vidare fält.
          </note>
          <note>
            Jag har också kontakt med EU-parlamentariker. Samarbetet i frågor
            som är viktiga för Sverige sker ju där med alla länder där man
            ser en möjlighet att komma fram till bra och konstruktiva lösningar
            för Sverige. Det är långt ifrån alltid inom den nordiska gruppen
            som det är möjligt.
          </note>
          <note>
            Fru talman! Jag står självfallet bakom vår motion. Vi är åtta
            personer som har skrivit den.
          </note>
          <note>
            Jag yrkar, precis som Tomas Högström, bifall till motion 281
            yrkande 2.
          </note>
          <note>
            Det här är inte min sista debatt. Jag har bland annat en debatt
            om kampsport och boxning kvar. Det kanske blir samma hetta där
            som det ibland blir om de nordiska frågorna.
          </note>
          <note type="speaker">
            Anf. 70 GABRIEL ROMANUS (fp) replik:
          </note>
          <note>
            Fru talman! Jag hoppas att min vän Lennart Kollmats lade märke
            till att även jag sade att det är bra att den här debatten om
            Nordiska rådets framtid har kommit upp. Att man uppskattar det
            behöver inte nödvändigtvis betyda att man uppskattar alla inslag
            i debatten och alla motioner.
          </note>
          <note>
            Jag vill också passa på att tacka för den fina historielektionen
            om de olympiska spelens tillkomst. Lennart får ursäkta om man
            tolkar det som att det finns en motsättning mellan det europeiska
            samarbetet och det nordiska samarbetet och att det nordiska samarbetet
            därför blir mindre viktigt och kan läggas ned. Nu är Lennart ledsen
            för att jag uppfattar det som att han är emot nordiskt samarbete.
            Om man drar en sådan historisk liknelse får man kanske skylla
            sig själv.
          </note>
          <note>
            Det framgick också av förra årets debatt att det var en väldig
            skillnad mellan Tomas Högströms upplägg av argumenten för Nordiska
            rådets nedläggning och Lennart Kollmats.
          </note>
          <note>
            Jag vill påminna om att det i det europeiska samarbetet är vanligt
            med regionala sammanslutningar av typ parlamentariska sammanslutningar
            och Nordiska rådet. Vi har Baltiska församlingen, Beneluxförsamlingen
            och British-Irish interparliamentary body. Det är inte någon motsättning
            där. Det kan tvärtom sägas att det just för Norden är bra att
            vi har ett nordiskt parlamentariskt samarbete.
          </note>
          <note>
            Det är inte någon omvändelse under galgen att vi vill engagera
            fackutskotten i ett mer organiserat samarbete. Vi har under flera
            år engagerat fackutskotten genom att komma med de nordiska rekommendationerna
            till fackutskotten.
          </note>
          <note type="speaker">
            Anf. 71 LENNART KOLLMATS (fp) replik:
          </note>
          <note>
            Fru talman! Gabriel Romanus sade i sitt inlägg tidigare att det
            görs undersökningar i Sverige som visar att fler föredrar ett
            nordiskt samarbete före ett europeiskt. Är det inte något som
            oroar Gabriel Romanus att vi har en sådan situation när vi är
            medlemmar i en församling som har bland annat lagstiftningsrätt
            på ett helt annat sätt än den nordiska? Det kanske är det som
            gör att man upplever ett ovanifrånperspektiv som en del inte tycker
            om. Så blir det naturligtvis aldrig när det gäller Nordiska rådet
            eftersom de kan ge rekommendationer.
          </note>
          <note>
            Det jag tar upp är inte en motsättning. Det är en prioritering
            att Sveriges riksdag måste ägna sig mer åt EU-frågor och då kanske
            mindre åt nordiska frågor. Man kan inte ägna sig åt allt på en
            gång.
          </note>
          <note>
            Det finns regionala sammanslutningar. Men det finns också ämnesinriktade
            sammanslutningar. Östersjösamarbetet tas ibland som exempel på
            nordiskt samarbete. Det är väl så viktigt att få med Tyskland,
            Polen och Ryssland i det. Det kanske är mindre viktigt att Island
            är med i ett Östersjösamarbete, och Norge som inte är det.
          </note>
          <note>
            För mig handlar det väldigt mycket om prioriteringar. Även om
            Tomas Högström och jag kommer till delvis samma slutsats kan vi
            ha olika infallsvinklar. Gabriel Romanus hade ett något annorlunda
            upplägg av sitt inlägg och tog upp mat och resor, något som varken
            Tomas eller jag har nämnt över huvud taget. Det var att slåss
            mot spöken.
          </note>
          <note type="speaker">
            Anf. 72 GABRIEL ROMANUS (fp) replik:
          </note>
          <note>
            Fru talman! Det är inget spöke. Det är nog en och annan av Lennart
            Kollmats medmotionärer som brukar komma med slängar om god mat
            och höga kostnader.
          </note>
          <note>
            I Kollmats med fleras motion talas det om att det nordiska samarbetet
            i stort sett lyser med sin frånvaro i utskottsarbetet. Jag sade
            avslutningsvis i min förra replik att vi faktiskt informerar de
            svenska utskotten om allt inom deras område som kommer från Nordiska
            rådet.
          </note>
          <note>
            För säkerhets skull har jag gjort i ordning ett litet kulturpaket
            till Lennart Kollmats. Jag vet att du var med på ett gemensamt
            sammanträde med Nordiska rådets kulturutskott redan för tre år
            sedan, men det gjorde tydligen inte något större intryck. Här
            finns lite mer information om det nordiska kultursamarbetet.
          </note>
          <note>
            En mycket stor del av det nordiska samarbetet består av kultursamarbete.
            Jag måste medge att jag blir lite orolig när kulturutskottets
            ordförande i olika sammanhang säger att han aldrig har hört talas
            om det nordiska kultursamarbetet eller att det verkligen inte
            är mycket att fästa sig vid.
          </note>
          <note>
            Jag har lite information här. Jag är medveten om att Lennart
            också kommer att få mer fritid i framtiden. Då kanske det här
            kan vara till glädje.
          </note>
          <note type="speaker">
            Anf. 73 LENNART KOLLMATS (fp) replik:
          </note>
          <note>
            Fru talman! Jag vill naturligtvis till protokollet få ett stort
            tack inskrivet till Gabriel Romanus för detta kulturpaket. Jag
            ska med glädje ta till mig det. Jag kanske till och med kan engagera
            mig i Föreningen Norden. Jag tycker att det är väldigt bra.
          </note>
          <note>
            Gabriel Romanus säger att mycket av det nordiska samarbetet bygger
            på kulturfrågor. Jag måste ändå säga att det som har kommit till
            kulturutskottet och som jag i egenskap av ordförande har sett
            inte är särskilt mycket under de sju år som jag har suttit i utskottet.
            Jag var deporterad till skatteutskottet under ett år.
          </note>
          <note>
            Vice ordföranden i kulturutskottet kommer upp här strax och har
            då möjlighet att tala om hur kulturutskottet har överflödats av
            handlingar och rekommendationer från Nordiska rådets kultur- och
            utbildningsutskott där han är ordförande.
          </note>
          <note type="speaker">
            Anf. 74 TUVE SKÅNBERG (kd):
          </note>
          <note>
            Fru talman! Också mina 15 år i riksdagen går mot sitt slut. Det
            här lär vara den sista debatt som jag deltar i i egenskap av riksdagsledamot.
          </note>
          <note>
            Jag noterade att Gabriel Romanus har tagit på sig sin nordiska
            slips. Det är inte vilken slips som helst. Det är den skånska
            lagen skriven med runskrift. Jag valde mellan den slipsen och
            den jag bär för denna min sista debatt. Den slips jag bär visar
            Bayeuxtapeten som gjordes till åminnelse av hur nordmännen invaderade
            England i slaget vid Hastings 1066.
          </note>
          <note>
            Detta säger jag för att ge en bakgrund till gränsöverskridande
            och internationalisering och det faktum att det har gått framåt
            i historien.
          </note>
          <note>
            Vi vet, fru talman, inte hur bra vi har det. Om vi ser de gränshinder
            som finns när man ska arbeta i Norge eller i Danmark och gnäller
            över dem så gör vi väl rätt i det. Det är vår uppgift som nordiska
            parlamentariker att få bort alla hinder.
          </note>
          <note>
            Men glöm inte att det är många andra hinder som kvarstår. Låt
            mig ta exemplet med USA. USA är kanske det stora land som vi har
            den djupaste relationen med. För 100 år sedan, i runda svängar,
            emigrerade en fjärdedel av Sveriges befolkning till USA en miljon
            människor. I dag finns det fler svenskättlingar i USA än vad det
            finns svenskar här hemma. Ändå, fru talman, när jag nu i vår har
            sökt om visum för att leva i USA en längre tid och verka där så
            visade det sig att det var mycket besvärligt. Det var blanketter,
            väntetider och personlig inställelse både för mig och min hustru
            vid ambassaden. Det varnades och sades att man skulle ta varma
            kläder därför att det kunde vara en timmes väntan innan man ens
            kom in på ambassadområdet. Det var höga avgifter 800 kr bara för
            att få lämna in papperen. Det var flera gånger om eftersom det
            var flera ansökningar, så det blev tusentals kronor. Förvisso
            är ett turistvisum inte så dyrbart eller krångligt, men man kan
            inte bygga ett samarbete och bo och verka i ett annat land på
            ett turistvisum. Visum för en längre tid var alltså mycket, mycket
            svårt och komplicerat att få. Och nu talar vi om världens kanske
            ledande nation, USA, dit 170 000 forskare från Europa i princip
            har emigrerat för att leva. Så svårt är det, alltså.
          </note>
          <note>
            För en vecka sedan hade jag förmånen att få tala i EU-parlamentet.
            Det var ett möte där 70 medlemmar av EU-parlamentet samt sex stycken
            medlemmar från varje nationellt parlament i alla medlemsländer
            plus kandidatländerna var samlade och fyllde EU-parlamentet i
            Bryssel.
          </note>
          <note>
            Frågan gällde krisen i EU-samarbetet. Den är djupgående. Frankrike
            och Nederländerna har inte sagt ja. Tvärtom har de i sina referendum
            sagt nej till konstitutionen. Nu gällde frågan hur man skulle
            kunna få liv i den döda konstitutionen. Fanns det vägar att gå
            för att komma förbi den eller förnya den?
          </note>
          <note>
            Man hittade inga lätta vägar under de dagar som vi var där nere
            och debatterade. Österrikes parlament hade tagit initiativet,
            och vi parlamentariker från de olika nationerna kom ned för att
            ge vår synvinkel och vår hjälp i processen. Vi behövdes som nationella
            parlamentariker. Däri kan jag naturligtvis ge Tomas Högström rätt
            parlamenten måste bli indragna också i det nordiska samarbetet.
            Men det är de ju!
          </note>
          <note>
            Fru talman! Vi som sitter i Nordiska rådet är nationella parlamentariker.
            Vi finns här. Jag står här och talar. Vi hörde Gabriel Romanus
            i ett hedervärt och långt föredrag. Vi finns tillgängliga i alla
            utskott. Vi är ingen exklusiv grupp. Må vara att det är hedrande
            att sitta i Nordiska rådet men, Tomas Högström, säg till din partiledning
            att du vill kandidera till det då! Om dina meriter är de rätta
            så kanske du får göra det. Alla vi ledamöter av Sveriges riksdag
            har möjligheten att intressera oss för Nordiska rådet och finnas
            med där. Det är ingen exklusiv grupp.
          </note>
          <note>
            Jag skulle, fru talman, med de sista orden jag säger i denna
            talarstol vilja framhålla det internationella samarbetet och i
            all synnerhet det nordiska rådet. Det är mycket, mycket konstruktivt.
            Det är inte all gemenskap i parlamentariska sammanhang som är
            lika konstruktiv. Men vi vet att vi inte kommer fram med en fråga
            om vi inte samarbetar. Aldrig har jag haft så goda relationer
            till goda vänner i de andra partierna över alla block- och partigränser
            som just i Nordiska rådet. Varför då? Jo, därför att tillsammans
            är vi starka, men själva och ensamma blir vi svaga. Det är genom
            att kroka arm som vi kan göra ett bättre Norden för våra barn
            och vår framtid. Det tycker jag skulle kunna vara vägledande för
            politik i Europa, i Sverige och i världen över huvud taget. Det
            ska inte vara så att var och en står upp för sin mening och slåss
            för den, utan vi ska söka det gemensammas bästa.
          </note>
          <note>
            Fru talman! Jag vill avsluta med att tacka kollegerna i Nordiska
            rådet och i parlamentet här i Sveriges riksdag och personalen
            ingen nämnd och ingen glömd för allt det goda samarbete som jag
            har fått vara delaktig i under 15 år.
          </note>
          <note type="speaker">
            Anf. 75 LARS WEGENDAL (s):
          </note>
          <note>
            Fru talman! Av tre skäl har jag anmält mig till debatten om samarbetet
            i Norden på parlamentarisk nivå och på ministernivå.
          </note>
          <note>
            För det första skulle jag som ordförande i kultur- och utbildningsutskottet
            inom Nordiska rådet vilja beskriva lite av det arbete som pågår
            inom utskottet.
          </note>
          <note>
            För det andra skulle jag vilja kommentera min egen motion i betänkandet.
          </note>
          <note>
            För det tredje skulle jag vilja kommentera de motioner som lyfter
            fram en kritisk röst mot rådet och som i praktiken vill avskaffa
            det parlamentariska samarbetet i Norden.
          </note>
          <note>
            Redan 2004 lyfte jag fram frågan i motsvarande debatt här i kammaren
            om det omstruktureringsarbete som då hade påbörjats i ministerrådet
            vad gäller det nordiska kulturella samarbetet. Bakgrunden var
            att vi parlamentariker hade konstaterat att de gemensamma medel
            som avsatts för kultursamarbete tenderade att uteslutande hamna
            i en sorts administration i stället för att komma kulturarbetarna
            och den nordiska befolkningen till godo.
          </note>
          <note>
            Arbetet har nu nått den punkt där man ser att förändringarna
            både blir påtagliga och innebär förbättringar för det kulturella
            Norden och därigenom även för svenska kulturutövare och kulturkonsumenter.
            Från den 1 januari 2007 ska det nordiska samarbetet på detta område
            övergå från att ha varit ett samarbete i något som man kan kalla
            kulturella stuprör till att bli ett mycket bredare samarbete om
            tematiska program.
          </note>
          <note>
            Ministerrådet lägger ned ungefär hälften av de kulturinstitutioner
            som finns för att effektivisera kultursamarbetet. Samtidigt vidareför
            man de aktiviteter som dessa institutioner har haft på sina verksamhetsområden.
            Man stärker de nordiska husens och institutens roll i samarbetet
            och håller fast vid Nordiska kulturfondens stora roll som finansiär
            av många viktiga nordiska projekt.
          </note>
          <note>
            Jag kan också nämna att jag så sent som i går var i Oslo för
            att träffa den norske kulturministern och diskutera hur vi parlamentariker
            i Norden ser på hur kultursamarbetet ska organiseras och utvecklas.
            Det var ett mycket givande samtal, som gav ett tydligt svar: Man
            är från regeringarnas sida beredd att ta hänsyn till vad vi parlamentariker
            har för uppfattningar i frågan.
          </note>
          <note>
            Jag vill även nämna att utskottet under året har arbetat med
            en mängd andra frågor som berör både kultur- och utbildningspolitiken
            i alla de nordiska länderna. Vi har antagit förslag som har handlat
            om en komparativ studie av medlemsländernas lärarutbildningar.
            Vi har stärkt den arktiska forskningen. Vi har genomfört ett seminarium
            om bioteknik och bioetik. Vi har fortsatt vårt arbete för att
            stärka den nordiska språkförståelsen. Vi har regelbundet haft
            sammanträffanden med de nationella utskotten för att öka förståelsen
            för och utbytet av vårt gemensamma arbete.
          </note>
          <note>
            Fru talman! Just frågan om ett samspel mellan de nationella parlamentens
            utskott och motsvarigheterna i Nordiska rådet har diskuterats
            från och till. Inte minst har de nationella talmännen lyft fram
            frågan. För min del tycker jag att det har fungerat riktigt bra
            både detta att vi har en nationell förankring i kultur- och utbildningsutskottet
            genom ledamöterna och att vi både har haft regelbundna möten med
            de nationella utskotten och inbjudit dem till intressanta seminarier
            som det nordiska utskottet har anordnat. Det gäller inte minst
            på utbildningsområdet, där våra seminarier inom ramen för vårt
            arbete med kvalitetsbegreppet i skolan har fångat in både de nationella
            utskotten och vårt systerutskott i den baltiska församlingen.
          </note>
          <note>
            Fru talman! Just ett brett samarbete här uppe i norra Europa
            ser jag som en av de viktigaste frågorna i det framtida nordiska
            samarbetet. I någon mening har vi en värdegemenskap, något grundläggande
            gemensamt som det är viktigt att utveckla. Jag är övertygad om
            att de bilaterala samarbeten som vi har inte förmår att lyfta
            dessa viktiga frågor på en parlamentarisk nivå.
          </note>
          <note>
            Man kan också konstatera att den rörlighet som uppstått mellan
            de nordiska länderna som ett resultat av det nordiska samarbetet
            har, och har haft, en avgörande betydelse för den ekonomiska utvecklingsnivån
            i de nordiska länderna.
          </note>
          <note>
            Detta är något som jag starkt hävdar utifrån den erfarenhet jag
            har av utvecklingen i Norden. Men det finns personer som hävdar
            att denna utveckling skulle ha haft sin gång utan att vi parlamentariker
            drivit på. Det är just av det skälet som jag i min motion hävdar
            behovet av en djupgående utredning som kunde klargöra vad som
            möjliggjort den stora rörligheten i Norden, vilka krafter som
            har bidragit till rörligheten och vilken roll rörligheten beträffande
            personer, varor och tjänster mellan våra länder har haft för den
            dokumenterade välståndsutvecklingen i Norden en utredning som
            tydliggör och förklarar att en region med endast 25 miljoner människor
            kan hysa fem stater som placerar sig bland de tio främsta bland
            mer än hundra stater i fråga om konkurrenskraft och välstånd.
          </note>
          <note>
            Fru talman! Jag kan konstatera att utskottet inte ger ett klart
            besked vad gäller yrkandet i motionen. Det är tråkigt men samtidigt
            kanske förklarligt med anledning av det arbete som pågår inom
            både Nordiska rådet och det nordiska ministerrådet. Men samtidigt
            konstaterar jag att utskottet är väldigt tydligt när det gäller
            att konstatera att Nordiska rådet fyller en viktig funktion.
          </note>
          <note>
            Fru talman! I två nästan identiska motioner en från Folkpartiet
            underskriven av åtta av Folkpartiets ledamöter och en från Moderaterna
            underskriven av 22 av Moderaternas ledamöter föreslår motionärerna
            en nedläggning av Nordiska rådet eller, som det i den ena motionen
            uttrycks: Nordiska rådet kan hemförlovas för gott.
          </note>
          <note>
            Vad motionärerna egentligen är ute efter är det lite svårt att
            utröna. Man talar om nya tider och om att nya tider kräver andra
            samarbetsformer. Vad man förordar är att de frågor som i dag diskuteras
            mellan parlamentariker i de nordiska länderna i samlad form i
            Nordiska rådet ska överföras till de enskilda parlamentens utskott
            och ligga till grund för motsvarande diskussioner mellan de nordiska
            ländernas parlament. Om man menar bilateralt mellan utskotten
            eller samlat i diskussioner som förs mellan samtliga nordiska
            länder framgår inte klart.
          </note>
          <note>
            För mig verkar det som att man i någon mening vill efterlikna
            de diskussioner som förs i de nationella utskotten vad gäller
            europeiska frågeställningar. Men man glömmer bort, eller så att
            säga ser vid sidan om, det faktum att vi på europeisk nivå har
            en församling med parlamentariker som för de nationella frågorna
            vidare till beslut. Man är också duktig på att samordna de ställningstagandena
            mellan de nordiska partigrupperna.
          </note>
          <note>
            Inte heller är man beredd att se Nordiska rådet som ett regionalt
            samarbete mellan parlamentariker som alla på ett eller annat sätt
            tillhör EU detta trots att ett oändligt antal parlamentariker
            från både Europa och övriga världen besöker våra nordiska länder
            bara i syfte att se och diskutera detta parlamentariska samarbete.
            Man ser vårt samarbete som någonting positivt och som någonting
            som man för egen del gärna vill kopiera.
          </note>
          <note>
            Avslutningsvis, fru talman: Ordföranden i riksdagens kulturutskott,
            som ju står först bland undertecknarna av den folkpartiska motionen,
            uttrycker i den att diskussionerna bör flyttas från Nordiska rådets
            olika möten till diskussioner i de nationella utskotten. Samma
            person som i sin egenskap av ordförande haft möjlighet att styra
            dagordningen i riksdagens kulturutskott har inte en enda gång
            tagit initiativ till denna typ av diskussioner. Vid endast ett
            tillfälle har utskottet haft en relation med ett annat nordiskt
            utskott. Det var i anslutning till markeringen av unionsupplösningen
            ett initiativ som då togs av talmannen.
          </note>
          <note type="speaker">
            Anf. 76 TOMAS HÖGSTRÖM (m) replik:
          </note>
          <note>
            Fru talman! Jag begärde ordet med anledning av att Lars Wegendal
            sammanfattade beskrivningen av de båda motioner där Nordiska rådets
            existens ifrågasätts utifrån att det i praktiken innebär att man
            ska avskaffa det parlamentariska inflytandet. Så är det ju inte!
            Det är en vantolkning av sällan skådat slag. Den bygger ju på
            att det, förutsätter Lars Wegendal, om det ska vara ett nordiskt
            samarbete ska vara ett nordiskt råd. Här ser vi, tycker i alla
            fall jag, väldigt tydligt den fattigdomsfälla som representanterna
            i Nordiska rådet i sin argumentation har fastnat i. Det visar
            hur tunt uppbyggt detta är det handlar om att värna formen.
          </note>
          <note>
            Här ifrågasätter man till exempel om riksdagens utskott haft
            ett nordiskt samarbete eller inte. Nej, jag kan väl själv konstatera
            att det nordiska samarbetet mellan respektive parlaments utskott
            är väldigt litet. Det är ju för att kunna lyfta upp det som vi
            föreslår nämnda lösning. I dag ligger, enligt min uppfattning,
            Nordiska rådet där som en propp och förhindrar de här kontakterna.
          </note>
          <note>
            Ska vi utveckla det nordiska samarbetet förutsätter det ökad
            delaktighet i respektive parlament, i respektive parlaments utskottsorganisation.
            Sedan kan vi organisera det samarbetet bilateralt eller på annat
            sätt visst! Det kan vi diskutera vidare.
          </note>
          <note type="speaker">
            Anf. 77 LARS WEGENDAL (s) replik:
          </note>
          <note>
            Fru talman! Fattigdomsfälla talar Moderaternas företrädare om
            när det gäller ställningstagandet för Nordiska rådet.
          </note>
          <note>
            Vad jag hävdat är att den samarbetsform som existerar och som
            har existerat i över 50 år är ett fungerande samarbete där alla
            länder och alla partier kan lyfta fram frågor till debatt, diskussion
            och beslut.
          </note>
          <note>
            Att de nationella utskotten inte har tagit åt sig den här möjligheten
            att föra diskussionen vidare i de frågor som diskuteras i Nordiska
            rådet tycker jag är ett fattigdomsbevis. Det finns alla möjligheter
            i det avseendet. Varje år redovisar vi de rekommendationer som
            fastslagits under sessionen. Där finns det alla möjligheter för
            de nationella utskotten att föra en rejäl diskussion om de ställningstaganden
            som gjorts både före och efter.
          </note>
          <note>
            Jag förstår inte riktigt Tomas Högströms uppfattning när det
            gäller samarbetsformen. Som jag uppfattat motionen handlar det
            om att ni vill föra ned det här till utskottsnivå och föra bilaterala
            samtal mellan de olika nordiska länderna. Det blir någonting helt
            annat än det vi lyckas åstadkomma i Nordiska rådet.
          </note>
          <note type="speaker">
            Anf. 78 TOMAS HÖGSTRÖM (m) replik:
          </note>
          <note>
            Fru talman! Lars Wegendal, du har helt rätt. Ja, vi föreslår
            någonting helt annat. Vi föreslår en ny samarbetsform i syfte
            att lyfta fram de nordiska frågorna och göra parlamenten mer delaktiga.
            Framför allt ska till exempel de 349 ledamöterna i Sveriges riksdag
            omfattas, inte det 40-tal ledamöter som i dag omfattas.
          </note>
          <note>
            Sedan kan man också ställa sig följande fråga, och detta är ganska
            intressant: Hur många nya organisationer, råd, sammanslutningar
            etcetera har tillkommit sedan Nordiska rådet skapades?
          </note>
          <note>
            Det har inrättats många typer av samarbetsorgan. Men det är väldigt
            sällan man ser att något samarbetsorgan tas bort. Kanske skulle
            man pröva just nya vägar genom att också effektivisera, genom
            att minska antalet och mer bygga på direktkontakter, precis som
            vi redovisar i motionen. Ett exempel finns ju, nämligen att i
            varje fall Warszawapakten har upphört.
          </note>
          <note type="speaker">
            Anf. 79 LARS WEGENDAL (s) replik:
          </note>
          <note>
            Fru talman! Jag vet inte riktigt vad Tomas Högström är ute efter
            i detta sammanhang. Men jag har klart förstått att Tomas Högström
            inte riktigt förstår det nordiska samarbetet. Han förstår inte
            poängen med att samarbeta i ett regionalt forum där man faktiskt
            kan komma fram till konsensusbeslut som sedan också effektueras
            av de regeringar som finns häruppe i Norden. Så jag förstår att
            det finns mycket kunskapsbrist bakom Tomas Högströms förslag.
          </note>
          <note>
            Sedan är det naturligtvis så att alla de personer som vill ha
            ett nordiskt engagemang i den här riksdagen har alla möjligheter
            att ta åt sig de frågor som vi diskuterar. Vi har alla möjligheter
            att diskutera dem.
          </note>
          <note>
            Jag uppskattar att Tomas Högström i varje fall vill diskutera
            nordiska frågor, men jag tror att han kanske bör ha något bättre
            kunskap om det nordiska samarbetet innan han går in och föreslår
            förändringar av själva organisationen.
          </note>
          <note type="speaker">
            Anf. 80 NILS-ERIK SÖDERQVIST (s):
          </note>
          <note>
            Fru talman! Jag har under några år haft förmånen, vill jag säga,
            att få vara delaktig i ett arbete kring kvalitetsfrågor för våra
            nordiska skolor. Kopplat till frågans art när det gäller kunskap
            och lärande och dess betydelse, vill jag påstå, för att vi har
            fått en nordisk välfärdsmodell, tycker jag att det finns anledning
            att reflektera en del kring just detta: Vad är det som har varit
            framgångsfaktorer i kunskap och lärande för att vi har kommit
            dit vi har gjort med den nordiska modellen, där det här området
            har varit en verksam del?
          </note>
          <note>
            Jag ska bara för att kunna utgå från ett exempel ta den svenska
            skolkommissionen 1946 som utgångspunkt, därför att den är rätt
            intressant. Den leddes ju dessutom av Tage Erlander på sin tid.
            Det finns någonting där som är rätt bra i det här sammanhanget.
            Det låter så här: Demokratin bygger på alla medborgares fria samverkan.
            En sådan samverkan måste i sin tur bygga på fria personligheter.
            Skolans främsta uppgift blir att fostra demokratiska människor.
            Demokratins skola måste vara en miljö för barnens fria växt. Den
            enskilde elevens individualitet och personliga förutsättningar
            bör i skolan inte endast uppmärksammas och respekteras utan vara
            själva utgångspunkten för uppläggningen av fostran och undervisning.
            Skolans arbete bör inriktas på att befrämja en fri och harmonisk
            utveckling av alla sidor av elevens personlighet, men dessutom
            tillgodose och utveckla det för honom egenartade och speciella.
            Den demokratiska skolans uppgift är således att utveckla fria
            människor för vilka samarbetet är ett behov och en glädje.
          </note>
          <note>
            Låt vara att det är en gammal språkdräkt. Precis detta finns
            i vår nationella läroplan och skollag. Och jag vill påstå att
            det också i ett nordiskt sammanhang, låt vara också där uttryckt
            med andra ord men ändå med samma innebörd, finns en grund för
            just detta.
          </note>
          <note>
            Jag tar upp det här därför att det är en mycket viktig bärande
            del i vårt uppdrag både i Sverige och i Norden för våra skolor
            och för kunskap och lärande. Det har bäring exakt på frågan om
            välfärdsbygget i Norden.
          </note>
          <note>
            Det som jag tycker att vi ibland glömmer bort är att se hela
            uppdraget. Man gör mycket ofta mätningar på hur det står till
            med vår kvalitet och hur det står till med svensk och nordisk
            skola. Då kan vi konstatera att om man mäter hela uppdraget ordentligt,
            hävdar vi oss oerhört väl i Norden. Vi ligger i framkanten vid
            en internationell jämförelse. Det här är det naturligtvis oerhört
            viktigt att vi uppmärksammar, inte minst när vi vet att den kanske
            enskilt viktigaste faktorn för fortsatt välfärd och fortsatt utveckling
            är just att vi vågar satsa rätt på kunskap och lärande och får
            en bra kvalitet på det. Vi vet att vår breda satsning på detta,
            där vi har fått med den övervägande delen av befolkningen i Norden,
            har skapat de här förutsättningarna.
          </note>
          <note>
            Därför är det just nu viktigt att vi funderar på hur vi i Norden
            kan bli bättre, vad det är för faktorer som ger ett bra utfall
            och hur vi kan kommunicera detta. Vi har under några år kommunicerat
            med de baltiska länderna, därför att de ser att det är oerhört
            viktigt att stärka exempelvis demokratifrågan, att få in den i
            sin fostran men också andra saker. Vi vet att vi naturligtvis
            måste gå vidare och kommunicera detta också med övriga Europa
            och för den delen också med länder utanför EU.
          </note>
          <note>
            Det här är också ett bra exempel på hur nordiskt samarbete faktiskt
            sätts in i ett sammanhang i vår egen världsdel, i tidigare Östeuropa
            med de problem som har funnits och fortfarande finns där, och
            också i ett större internationellt sammanhang. Det är ett exempel
            som jag tycker är viktigt att lyfta fram, och det finns oerhört
            mycket att göra även framgent kring detta.
          </note>
          <note>
            Avslutningsvis vill jag tacka för mycket lärorika och spännande
            år i Nordiska rådet. Jag lämnar både Nordiska rådet och riksdagen.
            Det har varit ett mycket givande arbete. Jag vill också önska
            lycka till, som Gabriel gjorde, till dem som är kvar i det här
            arbetet.
          </note>
          <note type="speaker">
            Anf. 81 RUNAR PATRIKSSON (fp):
          </note>
          <note>
            Fru talman! Jag har fyra minuter på mig i ett viktigt ämne för
            mig som riksdagsledamot och som vald representant för gränsborna
            i Värmland gentemot ett annat nordiskt land i mitt fall Norge,
            som just i dag firar sin 17 maj. Jag säger grattis till Norge
            för både år 1814 och år 1905.
          </note>
          <note>
            Norden används som ett positivt kraftuttryck ibland, och det
            tänker jag göra nu, fru talman. Är politiken om nordiskt samarbete
            viktig för Sverige? Mitt svar blir: Ja, så in i Norden!
          </note>
          <note>
            Svenska industrier, norsk fisk och olja, Danmarks matproduktion
            och dess placering i Europa, Finlands kunskap om företagande och
            den finska sisun är en politisk kraft, liksom det fantastiska
            landet Island med 260 000 invånare som genom ett ekonomiskt under
            är med och dominerar den nordiska ekonomiska marknaden.
          </note>
          <note>
            Ett stärkt Norden i Europa är enligt min politiska tanke en vision
            som ger fem mindre länder mer kraft gemensamt. Likheten i synen
            på demokrati och samhällsbyggande är påfallande och binder oss
            samman. De politiska partiernas systerpartier i Norden är ofta
            på god talefot med varandra. Detta är en kraft i sig. Det märker
            vi som arbetar politiskt i det nordiska arbetet.
          </note>
          <note>
            Vi har enligt min mening tyvärr ännu misslyckats med att göra
            Norden till en nordisk arbetsmarknad med ett enkelt regelverk
            som ger enskild arbetskraft och småföretagare trygghet vad gäller
            skatter, sjukförsäkringar och andra arbetsmarknadsförsäkringar.
          </note>
          <note>
            Trots Schlüters arbete, som var gott i sig, är Norden inte en
            säker och enkel arbetsmarknad ännu. Många har drabbats av våra
            olika regelverk. Regeringen borde tillsätta en haverikommission
            för att utreda de drabbades situation, anser jag.
          </note>
          <note>
            Mitt förslag om ett bemannat nordiskt skattekontor skulle lösa
            många problem och motverka kravet på lika skatteregler. Det regelverk
            som finns ska dock inte drabba den enskilde arbetstagaren eller
            småföretagaren. Det måste vara målet för det nordiska samarbetet.
          </note>
          <note>
            Till sist vill jag tacka alla er i riksdagen som jag samarbetat
            med i den nordiska delegationen. Det gäller er alla, från alla
            partier, samt talmannen. Det känns som att omtanken om Norden,
            så som jag framfört den i mitt inlägg, delas av er alla. Jag bär
            med mig hem till gränsbygden minnet av våra möten runtom i Norden,
            inte minst av våra förberedande möten i Stockholm.
          </note>
          <note>
            Ett speciellt tack till Gabriel Romanus och Anita Johansson,
            som jag anser har varit ett nordiskt politiskt radarpar av bästa
            märke.
          </note>
          <note>
            Jag vill även framföra ett stort tack till den otroligt kunniga,
            solidariska och hjälpsamma personalen vid RIK:s nordiska kansli.
            Var rädda om detta kansli, som borde förstärkas, ja kanske delvis
            återföras till Stockholm från Köpenhamn.
          </note>
          <note>
            Min förhoppning är att de framtida politikerna i denna kammare
            tar Norden på samma allvar som vi har gjort under den gångna perioden,
            20022006. Det är viktigt, fru talman. Ja, viktigt så in i Norden!
          </note>
          <note type="speaker">
            Anf. 82 GABRIEL ROMANUS (fp):
          </note>
          <note>
            Fru talman! Jag vill tacka Runar för de vänliga orden. Jag måste
            som replik säga att det finns väl ingen i denna kammare som bättre
            än Runar Patriksson visat att de nordiska frågorna verkligen hör
            hemma i riksdagsarbetet och även i kammardebatterna. Det är något
            som ni som kommer efter bör ha som ett föredöme.
          </note>
          <note>
            Fru talman! Jag har begärt ordet för att som avrundning framföra
            tre korta synpunkter. Det har framförts ett yrkande mot det enhälliga
            utskottets förslag. De två motionärerna har förenat sig om ett
            yrkande, och jag vill påpeka att av deras inlägg framgår att den
            ene av dem anser att hans förslag skulle lyfta upp de nordiska
            frågorna medan den andre motionären säger att det handlar om en
            omprioritering, det vill säga minskad betydelse för det nordiska
            samarbetet. Vad det gemensamma yrkandet går ut på är därmed något
            oklart.
          </note>
          <note>
            För det andra vill jag framhålla att den nordiska modellen finns,
            och den är framgångsrik. Vi har olika meningar om inslag i den
            nordiska modellen den nordiska välfärdsmodellen, om man så vill
            men så snart man går utanför Norden påminns man om den stora politiska
            och ideologiska gemenskap som vi har i Norden. Den går över nationsgränser
            och partigränser.
          </note>
          <note>
            För det tredje vill jag säga att vi som är för ett svenskt EU-medlemskap
            men vill göra EU mer socialliberalt och mindre råkapitalistiskt
            marknadsliberalt har all anledning att stärka det nordiska samarbetet,
            för det är en plattform från vilken vi mer framgångsrikt kan arbeta
            för detta mål.
          </note>
          <note>
            Överläggningen var härmed avslutad.
          </note>
          <note>
            16 § Internationella frågor om hållbar utveckling och miljö
          </note>
          <note>
            Föredrogs
          </note>
          <note type="speaker">
            Anf. 83 GÖRAN LINDBLAD (m):
          </note>
          <note>
            Fru talman! Redan i den tidigare debatten om det nordiska samarbetet
            kom vi in på miljöfrågorna. Jag vill inledningsvis konstatera
            att jag står bakom alla de reservationer i detta betänkande där
            det står ett m, men för tids vinnande yrkar jag bifall endast
            till reservation nr 1.
          </note>
          <note>
            Hotbilder förändras. I dag är hotbilden inte densamma som under
            det kalla kriget. I dag har klimat och miljö samt länken miljö
            och fattigdom visat sig ha betydligt större inflytande på hoten
            i världen. Mellanstatliga konflikter kan komma att se annorlunda
            ut när man är osams om miljöutsläpp, tillgången till vatten eller
            utsläpp i vatten. Det gäller att vi stärker FN:s arbete på miljöområdet.
            Det gäller att vi stärker FN:s arbete när det gäller att garantera
            friskt och bra vatten för alla människor.
          </note>
          <note>
            Fru talman! Jag kommer att uppehålla mig en hel del vid Kina.
            Kina och Indien är de stora tillväxtekonomierna som kan vara intressanta
            att diskutera. Kinas mirakelekonomi är kanske inte så mycket ett
            mirakel när man räknar in miljöförstöringen. Ett exempel är bensenutsläppet
            i höstas, då tolv miljoner människor under en längre period fick
            sitt färskvatten fördärvat och förgiftat. Det finns fortfarande
            gift i vattnet i de ryska delarna av floderna. Det har sin grund
            i utsläppet av bensen.
          </note>
          <note>
            Beijing är en av världens mest miljöförstörda städer, och numera
            är lungcancer dödsorsak nr 1 i Beijing. En Nasasatellit fotograferade
            nyligen kvällsbilder av Beijing och upptäckte då en opak smog
            som låg som ett svaveltäcke över huvudstaden.
          </note>
          <note>
            Det är inte konstigt att sådant händer i just Kina. Kina har
            i decennier varit utsatt för kommunistisk diktatur. Det är inte
            konstigt att det inträffar miljöförstöring i ett land med den
            typen av regim. Vi såg det i Östeuropa. Vi såg det i Sovjetunionen.
            Vi har sett på Balkan hur en kommunistisk regim förstört ett lands
            miljö. Man använder sig av rovdrift på naturtillgångar. Människor
            har inget värde. Det spelar ingen roll om några gruvarbetare dör,
            vi skickar in några till. Så tycks det kinesiska kommunistpartiet
            resonera. Det är ett cyniskt sätt att agera.
          </note>
          <note>
            Det visar sig att folk även i Kina tar ställning mot miljöförstöringen,
            precis som man gjorde i forna Sovjetunionen, Polen och andra öststater.
            De blir aktiva. En support av miljörörelsen i Kina kan säkert
            främja utvecklingen av demokrati, mänskliga rättigheter och en
            rättsstat. Miljörörelsen har stor betydelse. Den kvinnliga miljöaktivisten
            Dai Qing fängslades redan i samband med massakern på Himmelska
            fridens torg. Hon släpptes senare och har nu lett protester mot
            det stora dammprojektet i Yangtzefloden. Institute of Energy Economics
            i Tokyo har dessutom funnit att mängder av svavel och andra farliga
            ämnen når Japan från Kina.
          </note>
          <note>
            Trots att Kinas miljöchef Xie Zhenhua avgått och 30 projekt värda
            över 10 miljarder dollar lagts ned har mycket lite ändrats i Kinas
            politik. Fortfarande använder man tekniken att dölja och neka
            tills man blir överbevisad, precis som i alla andra kommuniststater.
            Man erkänner inga fel. Man erkänner inte utsläpp förrän man blivit
            överbevisad. Man erkänner inte smitta förrän det är alldeles uppenbart
            varifrån smittan kommer. I ett kommunistiskt samhälle är risken
            stor att budbäraren av det dåliga budskapet blir skjuten. Därför
            törs budbäraren inte meddela makthavaren vad som pågår.
          </note>
          <note>
            Kinas prioritering är politisk stabilitet och ekonomisk tillväxt.
            Man har kombinerat de två värsta delarna i olika ekonomiska system.
            Man har kombinerat den totala råa kapitalismen, utan några lagar,
            utan någon kontroll, med ett kommunistiskt förtryck av befolkningen.
            Det råder total ofrihet, och ingen har möjlighet att protestera
            eller uttrycka sin åsikt.
          </note>
          <note>
            Fru talman! I sina femårsplaner prioriterar Kinas regering bilar
            i stället för kollektivtrafik, fossilbränslen i stället för renare
            alternativ. Dessutom prioriterar Kinas kommunistiska regim billiga
            råvaror så att tillverkningsindustrin kan använda dem i stället
            för att öka effektiviteten. Det är en rovdrift på miljön. Enbart
            i Beijing har 7080 % av cancerfallen samband med miljöfaktorer.
          </note>
          <note>
            Tillväxten i Kina är kanske inte ens verklig. Kostnaderna för
            miljöförstöringen drabbar naturligtvis inte samma personer, samma
            industrier och samma statliga företag som tar vinsten. I stället
            är det nykapitalister i Kina som drar i väg med vinsten, nöjda
            och glada, medan bondbefolkningen sitter kvar med sina beslagtagna
            gårdar och utan möjlighet att försörja sig. Den ena blir fattig;
            den andra blir rik. Det är en rovdrift på människor. Det kan lite
            kommunism ställa till med.
          </note>
          <note>
            Miljöförstöringen drabbar också ännu inte födda. Kostnaderna
            är ju inte bara dagens kostnader för att akut bekämpa miljöförstöringen,
            utan kostnaderna är också kostnader i framtiden.
          </note>
          <note>
            Enligt Folkets Dagblad, som vi väl får tro på i det här sammanhanget,
            som jag läste på nätet, inträffade över fem miljoner olyckor bara
            under år 2004. Det var fem miljoner olyckor i industri och produktion.
            Dessa orsakade 210 000 personers död. 210 000 personer dog i olyckor
            i arbetslivet 2004, enligt den officiella kinesiska statistiken.
            Ytterligare 1 750 000 skadades, detta till en kostnad av 57 miljarder
            dollar. Den årliga direkta kostnaden är alltså ca 80 miljarder
            dollar, och då tar man inte någon hänsyn till den långsiktiga
            effekten.
          </note>
          <note>
            Kinas tillväxt äts alltså upp, delvis kortsiktigt för att täcka
            skadorna på miljön och definitivt långsiktigt därför att man tillämpar
            rovdrift på naturen.
          </note>
          <note>
            Fru talman! I den här kammaren har det funnits ett stort engagemang
            för Tibet och situationen i Tibet. Vad man inte talar så högt
            om är att Tibet också används som Kinas miljösoptipp. Man gör
            av med miljöfarligt avfall i stora mängder i Kina. Av världens
            tio mest miljöförstörda städer finns sju stycken i Kina.
          </note>
          <note>
            2001 var Kinas energikonsumtion 9,8 % av världens. 2025 räknar
            man med att den kommer att vara 1415 %, om utvecklingen fortsätter.
            Redan i dag är Kina tvåa när det gäller kolväteutsläpp.
          </note>
          <note>
            Fru talman! Fågelinfluensan eller avian flu , som den korrekt
            heter, orsakas av smitta som sprids genom fåglar. Bland annat
            doktor Lili Feng har gjort studier som visar att nästan samtliga
            människor i Kina som drabbats av fågelinfluensa, avian flu , har
            fel på immunsystemet, orsakat av miljöförstöring. Dessutom visade
            det sig att en hel del av fåglarna är drabbade av immundefekter
            som ger dem problem och gör dem mer utsatta för smitta. Så miljöförstöringen
            har implikationer även när det gäller epidemier och pandemier
            i världen.
          </note>
          <note>
            Två miljoner kineser dör varje år på grund av luftföroreningar.
            Enligt Kinas miljömyndigheter är det minst 370 miljoner människor
            som inte har tillgång till rent dricksvatten. 370 miljoner människor
            i Kina har alltså enligt officiella uppgifter inte tillgång till
            rent dricksvatten. Vatten är alltså en jätteriskfaktor när det
            gäller konflikter.
          </note>
          <note>
            Det är ca 70 000 protestaktioner av olika slag inom Kina. Väldigt
            många av dem har med miljöproblem att göra. De har med beslagtaget
            land att göra, som ska användas för öppen gruvdrift och så vidare.
            Det är 70 000 protester årligen, som vi känner till.
          </note>
          <note>
            Skogsbruket i Kina har gjort slut på 95 % av de totala skogarna,
            och dagbrotten inom gruvindustrin i Shanxiprovinsen har gjort
            nära 400 000 människor hem- och arbetslösa. 400 000 människor
            i en provins är alltså hem- och arbetslösa på grund av gruvdriften
            i bara den provinsen.
          </note>
          <note>
            Sedan 1949 har landområden som är beboliga minskat från sex miljoner
            kvadratkilometer till tre miljoner kvadratkilometer. Sedan 1949,
            då kommunisterna tog makten, har den beboliga delen av Kina alltså
            halverats.
          </note>
          <note>
            Kina producerar svavelutsläpp större än Tokyo och Los Angeles
            tillsammans. Samtidigt har man inte bilar som kommer i närheten
            av vad man har i Tokyo och Los Angeles.
          </note>
          <note>
            Jag talade om protesterna, fru talman. Det var, som sagt, över
            70 000 förra året. Det är ett gott tecken att den kinesiska befolkningen
            reagerar. Vi måste ge dem stöd. Dessutom lämnar miljoner kommunistpartiet
            varje år. Diplomater hoppar av. Det här var tecken som de inte
            riktigt förstod inför Sovjetunionens fall. Jag tror att det förebådar
            kommunistregimens fall.
          </note>
          <note>
            Protesterna i Guangdongprovinsen känner vi till. Fattiga bönder
            protesterade. Tänk vad lite kommunism ändå kan göra!
          </note>
          <note>
            Miljörörelsen, fru talman, hade stor betydelse, som jag sade,
            när det gällde Sovjetkommunismens fall. Den kommer att ha stor
            betydelse när det gäller fallet för kommunistpartiet i Kina. Man
            prioriterar social stabilitet. Och man konstaterar att 7 % av
            tillväxten behövs för att bevara den sociala stabiliteten, enligt
            Kinas regim. Miljöförstöringen kostar dock mellan 8 och 12 % av
            bruttonationalinkomsten, så den äter sakta upp delar av de här
            7 %, och det här är ökande.
          </note>
          <note>
            Avslutningsvis, fru talman, vill jag konstatera att det som bäst
            skulle kunna rädda Kinas miljö är demokrati, mänskliga rättigheter
            och introduktionen av en rättsstat. Där har Sverige och världen
            en viktig uppgift. Om det hade gått hade jag till protokollet
            fogat ett antal bilder om miljöförstöringen i Kina.
          </note>
          <note type="speaker">
            Anf. 84 BIRGITTA OHLSSON (fp):
          </note>
          <note>
            Fru talman! Jag vill inleda med att säga att jag givetvis står
            bakom Folkpartiets samtliga reservationer, men jag vill koncentrera
            mig på att yrka bifall till reservation 5 i utrikesutskottets
            betänkande som vi i Folkpartiet har tillsammans med Miljöpartiet
            och Kristdemokraterna. Den handlar om att införa en internationell
            miljödomstol, och det är just detta jag ska prata om i det här
            anförandet.
          </note>
          <note>
            Vi ärver inte jorden av våra föräldrar vi lånar den av våra barn.
            Så löd en gammal klyscha från miljörörelsens tidiga 1970-tal.
            Och nog gäller det här allmängiltiga budskapet för både tidigare
            och kommande generationer, här i Sverige och på resten av klotet.
          </note>
          <note>
            På samma sätt som människan, enligt liberalismen, inte har rätt
            att skada andra människor, har vi inte heller rätten att förstöra
            kommande generationers möjlighet att växa upp i en god miljö.
          </note>
          <note>
            På jorden finns i dag allt vi behöver. Luft, vatten, jord och
            solenergi fungerar i livsnödvändiga system tillsammans med allt
            levande. Men naturtillgångarna är inte oändliga. Därför måste
            vi hushålla med våra resurser. Och även om vi i dag inte kan förutspå
            hur kommande generationer av människor och djur kommer att leva
            är det inte speciellt djärvt att göra antagandet att dessa också
            kommer att vilja ha rätten till rent vatten, frisk luft och en
            uthållig miljö. Därför stöder vi i Folkpartiet förvaltarskapstanken,
            att man också ska se framtida generationers rätt till en god miljö.
          </note>
          <note>
            Hoten mot miljöutvecklingen i världen ligger inte främst i globaliseringen.
            Avgaserna och föroreningarna skyr inga nationsgränser. Därför
            behöver de bemötas med mer globalisering, men framför allt måste
            solidariteten globaliseras.
          </note>
          <note>
            Göran Lindblad från Moderaterna talade förtjänstfullt om miljöförstöringen
            i Kina. Det handlar om ett långt och utdraget lidande. Människor
            dör, inte i medialt stora katastrofer, utan i enskilt nötande,
            på grund av förstöring år efter år. Men vi ser också hur människors
            livsmönster präglar och styr.
          </note>
          <note>
            Förra veckan representerade jag riksdagen på en FN-konferens
            i Haag, som Habitat hade arrangerat, om just urbanisering och
            hållbar utveckling. Där hade vi oerhört intressanta diskussioner
            om hur vi här i Europa, på hemmaplan, men också i andra länder
            kan använda exempelvis bistånd för att jobba mera miljömässigt
            hållbart.
          </note>
          <note>
            Men de senaste åren i världen har ändå visat hur nära vi människor
            står varandra, även om tusentals mil kan skilja oss åt rent geografiskt.
            Det har varit naturkatastrofer med så grymma följder att de har
            skördat tusentals liv. Följderna också har påverkat oss i Sverige.
          </note>
          <note>
            Flodvågskatastrofen, med tsunamin, drabbade Sydostasien, med
            hundratusentals dödsoffer, på annandagen den 26 december 2004.
            Orkanen Katrina drog in mot USA:s sydliga kust med 1 203 döda
            individer som följd sensommaren, förra hösten, 2005. 30 000 personer
            dog i Pakistan den 9 oktober 2005. De här tre sakerna var inte
            isolerade händelser i Långtbortistan, utan de berörde oss i själ
            och hjärta.
          </note>
          <note>
            Genom CNN:s kameror, personliga svenska offer och rapportering
            dygnet runt kunde vi följa enskilda individers öden och framför
            allt se hur vår värld krymper. Även om vi i dag kan dela in miljöfrågor
            i globala, regionala, inklusive internationellt rum, samt lokala
            är likväl ansvaret för miljöförstöringen globalt.
          </note>
          <note>
            Även om marknadsekonomin, för mig som liberal, är grunden för
            att lösa miljöproblemen, både globalt och lokalt, krävs det att
            staterna sätter upp tydliga lagar och spelregler för att förhindra
            miljöförstöring.
          </note>
          <note>
            Det ska kosta att skita ned för företagen, på ren svenska. Man
            behöver också satsa på föroreningsrätter, global skatt på koldioxidutsläpp
            med mera. Ansvaret för hållbar utveckling vilar framför allt tyngst
            på oss i den rika världen. Men utvecklingsländerna måste också
            anta egna alternativ, och vi måste ställa relevanta krav för att
            främja hållbar utveckling.
          </note>
          <note>
            Det är vår moraliska skyldighet i väst att nedmontera västvärldens
            nationalstatsegoism som att avskaffa hindren för utveckling genom
            att rasera tullmurar och skulder. Men det gäller också att se
            möjligheter till utveckling genom bistånd. Skyddet av miljön i
            världen ska inte ses som något lyxmål, något som de fattiga kan
            börja bekymra sig om när de väl har lämnat fattigdomen bakom sig.
          </note>
          <note>
            Här måste vi ha ett miljöbistånd för att sanera u-ländernas redan
            skadade miljö och införa miljövänlig teknik. Här tror vi liberaler
            att man ska vara utvecklingsoptimistisk. Vi tror att det finns
            konkreta förslag som kan påverka världen i bättre riktning.
          </note>
          <note>
            Det kan handla om att motverka växthuseffekten globalt, som är
            det största miljöhotet, genom att se till att man inför en europeisk
            koldioxidavgift för att stoppa luftföroreningar och försurning.
            Det kan handla om att skapa internationella regelverk för att
            kunna sätta dit miljöbovar och ställa krav på progressiva miljöreformer
            hos länder.
          </note>
          <note>
            I dag lider det globala samarbetet när det gäller miljöfrågor
            av brist på samarbete och starka institutioner. Det är väldigt
            bra att man har internationella miljökonventioner för att skydda
            djur, natur och människor. Men hur effektiva blir de egentligen
            om man inte kan implementera dem och driva igenom dem på olika
            sätt?
          </note>
          <note>
            Vi tror från Folkpartiets sida att om man inrättar en internationell
            miljödomstol skulle det internationella ramverket på miljöområdet
            bli mycket starkare. Man skulle kunna få ett sanktionssystem så
            att man på det sättet kan lösa tvister mellan olika länder. Det
            skulle i sin tur kunna främja efterlevnaden av internationella
            miljökonventioner.
          </note>
          <note>
            I dag har vi en radda globala organ på miljönivån som jobbar.
            Där står FN, Förenta nationerna, i centrum. Genom FN-systemet
            har vi FN:s miljöprogram Unep, vi har kommissionen för hållbar
            utveckling, Commission on Sustainable Development, CSD, och vi
            har diverse olika miljökonventioner och initiativ, som exempelvis
            toppmötet i Johannesburg hösten 2002.
          </note>
          <note>
            Men det saknar institutioner som kan följa upp alla dessa bra
            och lovvärda initiativ. Vi har ingen internationell miljödomstol
            i dag, även om den internationella domstolen i Haag, som FN styr
            över, har en speciell miljökammare. Det sker diskussioner i världen
            i dag hur man kan ändra Uneps roll och hur man kan stärka den.
            Men jag tror inte att det räcker ifall man på allvar vill anta
            Kyotoprotokollet fullt ut.
          </note>
          <note>
            Jag tror att vi behöver en domstol på global nivå, eftersom miljöförstöringsfrågorna
            kanske är de mest gränsöverskridande politiska frågor vi har.
            Jag tror också att vi kan få inspiration genom att titta på andra
            fält. Se på ICC, den internationella brottmålsdomstolen som finns
            i Haag och har verkat ett par år och redan är framgångsrik.
          </note>
          <note>
            Sist men inte minst tar en liberal global miljöpolitik sin utgångspunkt
            i det personliga engagemanget. Vi måste uppmärksamma mer att individens
            initiativ ofta varit nyckeln till att det utvecklats en mer miljövänlig
            värld. Man brukar säga att om 10 % av västvärldens konsumenter
            skulle börja köpa miljövänliga produkter eller rättvisemärkta
            produkter skulle det förändra världen mer än allt bistånd gör
            tillsammans i dag.
          </note>
          <note>
            Tänk också på hur det har varit i Sverige. Tänk på hur svenska
            konsumenters efterfrågan av exempelvis miljövänligt toalettpapper
            eller återvinningsbart kaffefilter drev bort miljöskadliga produkter
            från marknaden. Det var inte primärt nya lagar som ändrade så
            att det blev mer miljövänligt utan faktiskt konsumenterna som
            ville ha någonting som passade och var mer fromt mot miljön.
          </note>
          <note>
            Avslutningsvis vill jag säga att miljöförstöring och resursslöseri
            i stor utsträckning beror på att miljön har betraktas som en fri
            tillgång som man kan behandla lite hur som helst. Där tror jag
            att äganderätt till ekonomiska styrmedel kan vara ett väldigt
            bra exempel på effektiva metoder och hur man använder marknadskrafterna
            i miljöpolitiken. Här har vi alla ett ansvar.
          </note>
          <note>
            Fru talman! Vill man förändra världen måste man börja med sig
            själv. Det gäller inte minst för oss i denna kammare. Därför är
            det viktigt när vi har diskussioner om global miljö att vi också
            tänker på hur vår egen riksdag kan vara ett föredöme och att leva
            som man lär.
          </note>
          <note type="speaker">
            Anf. 85 ROSITA RUNEGRUND (kd):
          </note>
          <note>
            Fru talman! Först vill jag yrka bifall till reservation 5 som
            vi har tillsammans med Miljöpartiet och Folkpartiet. Jag ska uppehålla
            mig vid det särskilda yttrande som Kristdemokraterna har när det
            gäller mål och inriktning.
          </note>
          <note>
            Begreppet hållbar utveckling definieras ofta som en utveckling
            som tillgodoser dagens behov utan att äventyra kommande generationers
            möjligheter att tillgodose sina behov. Generationsperspektivet
            återspeglar väl de principer som är grundläggande för Kristdemokraternas
            förhållningssätt till miljön, den så kallade förvaltarskapsprincipen.
          </note>
          <note>
            För att kunna lösa många av de hotande problemen krävs en effektivisering
            av vår egen energi- och resurshantering och teknisk hjälp till
            utvecklingsländerna att hoppa över de smutsiga stegen i utvecklingen.
          </note>
          <note>
            Klimatförändringen liknar inte något annat miljöproblem som vi
            står inför. Huvudorsaken är att klimatsystemet inte är linjärt
            till sin karaktär och kännetecknas av att man inte vet när droppen
            får bägaren att rinna över. När en viss nivå på koncentrationen
            av växthusgaser överskridits i atmosfären kommer med största sannolikhet
            hela klimatsystemet att genomgå drastiska förändringar.
          </note>
          <note>
            Det kan i sin tur få katastrofala följder och ödeläggande konsekvenser
            för hela världen till exempel i form av årligen återkommande materiella
            skador på grund av extrema väderförhållanden som kan uppgå till
            hundratals miljoner dollar. Miljontals människor måste evakueras
            eller ge sig av från hembygd. Allvarliga värmeböljor uppstår,
            och distributionen av grödor och arter förändras drastiskt, och
            så vidare. Detta är inte science fiction utan kan faktiskt bli
            verklighet.
          </note>
          <note>
            Kristdemokraterna befarar att utvecklingsländerna då kommer att
            drabbas hårdast. De är mycket mer sårbara för fenomen som översvämningar,
            stormar och torka. I vissa regioner kommer ett torrare klimat
            att leda till att livsmedelsproduktionen skadas.
          </note>
          <note>
            Klimatförändringarna har allvarliga effekter inte bara för ekosystem
            utan även för ekonomin i stort och för folkhälsan, vatten- och
            livsmedelssäkerheten, migrationen, och så vidare. Att leva upp
            till kraven enligt Kyotoprotokollet måste vara en av EU:s första
            prioriteringar.
          </note>
          <note>
            Kyotoprotokollet är bara ett första steg. Även efter perioden
            2012 måste arbetet inom EU och resten av världen gå vidare. Trots
            att utsläppen inom EU är så stora är EU:s andel av de totala växthusgasutsläppen
            bara 14 %. Klimatproblemen kan inte tacklas effektivt. Vi har
            här i dag hört om en huvudaktörerna, Kina. Det finns en början
            till ett aktivt engagemang från Kina. Det är nödvändigt att de
            stora staterna får spela en avgörande roll.
          </note>
          <note>
            Fru talman! När kontakter tas från industriländernas sida för
            att diskutera en begränsning av klimatpåverkan med utvecklingsländerna
            uppfattas det ofta som att industriländerna försöker att begränsa
            den ekonomiska utvecklingen i dessa länder. Utvecklingsländerna
            understryker med rätta att industriländerna aldrig behövde bekymra
            sig om klimatfrågan och sina växthusgasutsläpp när de moderniserade
            sina ekonomier.
          </note>
          <note>
            För den framtida klimatdialogen är det nödvändigt att utveckla
            ett synsätt där utvecklings- och fattigdomsfrågorna sätts i centrum
            just för att få till stånd det samarbete som är helt nödvändigt
            med utvecklingsländerna. Ett effektivt sätt är att få till stånd
            det som vi kallar för tekniksprång så att utvecklingsländerna
            slipper att gå igenom samma faser som västvärlden gjort.
          </note>
          <note>
            I går kväll var jag på Västsvenska handelskammaren som hade ett
            seminarium. Man tog där exempel på den så kallade brain drain
            från de fattiga länderna.
          </note>
          <note>
            Det är många från de fattiga länderna som utbildas vid västländernas
            universitet. De har en hög utbildning och god kunskap, men de
            flyr sina länder på grund av att det saknas resurser.
          </note>
          <note>
            Ett effektivare sätt att få till ett tekniksprång skulle också
            kunna vara att man hjälpte till att finansiera kostnadsskillnaden
            mellan till exempel investeringar i ny avancerad teknik och konventionell
            teknik och att man uppmuntrar de fattiga ländernas högutbildade
            och ser att deras kreativitet kan tas till vara.
          </note>
          <note>
            Vi tycker att eftersom det svenska biståndet har ökat till 1
            % av bni bör det också skapas ett utrymme för större satsningar
            på tekniksprång.
          </note>
          <note>
            Fru talman! Kristdemokraterna vill också verka för att Sverige
            och EU verkligen tar initiativ till ett förstärkt internationellt
            miljösamarbete och att man då tar hänsyn till de fattigas akuta
            problem.
          </note>
          <note>
            För att detta arbete ska kunna bli så effektivt som möjligt och
            leda till reella förbättringar tror vi att det krävs tydliga prioriteringar
            och uppsatta mål. Och vi har i vårt särskilda yttrande fem punkter
            som jag ska ta upp här.
          </note>
          <note>
            Den första punkten handlar om skydd av de naturresurser som ligger
            till grund för ekonomisk utveckling, inte minst dricksvatten,
            energi och jord. Målet måste vara att bryta sambandet mellan ekonomisk
            tillväxt och ökad miljöbelastning. Kunskapen finns.
          </note>
          <note>
            Den andra punkten handlar om integration av miljöaspekter och
            bekämpning av fattigdom, det vill säga att kopplingarna mellan
            fattigdom och miljöförstöring måste förstås bättre.
          </note>
          <note>
            Den tredje punkten handlar om främjandet av en hållbar globalisering,
            det vill säga att se till att den internationella handeln entydigt
            främjar hållbar utveckling och inte går på tvärs med ambitionerna
            på till exempel miljöområdet.
          </note>
          <note>
            Den fjärde punkten handlar om främjandet av god förvaltningssed
            och större engagemang, vilket bland annat handlar om att förstärka
            institutioner på både internationell och nationell nivå.
          </note>
          <note>
            Den femte punkten handlar om en konkretisering och samordning
            av genomförandet av internationella miljökonventioner. De rika
            och de fattiga länderna har här ett gemensamt ansvar.
          </note>
          <note>
            Med dessa prioriteringar, fru talman, som grund tycker vi att
            EU och Sverige ska ta initiativ till ett förstärkt internationellt
            samarbete på miljöområdet som också ska ta hänsyn till de fattiga
            ländernas villkor och därmed akuta problem.
          </note>
          <note type="speaker">
            Anf. 86 ALICE ÅSTRÖM (v):
          </note>
          <note>
            Fru talman! I dag debatterar vi ett betänkande som bygger på
            motioner från allmänna motionstiden om internationella frågor,
            om hållbar utveckling och miljö. Ett flertal av de frågor som
            tas upp i detta betänkande har tidigare behandlats i andra betänkanden
            och i andra sammanhang i utrikesutskottet. Om man nu läser detta
            betänkande kan det kanske ses som lite hugget och lite otydligt.
            Men då är det viktigt att man också ser att de internationella
            miljöfrågorna har lyfts in i sitt sammanhang i flera andra betänkanden.
          </note>
          <note>
            Fru talman! Katastroferna som vi ser i dag skapade vi i går.
            Det är dessa stora utmaningar som vi står inför.
          </note>
          <note>
            Hur ska resten av världen och utvecklingsländerna kunna utveckla
            sin ekonomi och sin levnadsstandard utan att genomföra samma miljöförstöring
            som vi har gjort? Det är viktigt att man i detta sammanhang, där
            vi ställer viktiga krav på miljöåtgärder och viktiga krav när
            det gäller utsläpp, också inser att den ekonomiska utvecklingen
            i väst genom historien skedde genom en skövling av råvaror, genom
            en skövling av miljön och genom utsläpp som nu har skapat de katastrofer
            som vi ser i dag. Då har självklart västvärlden ett stort ansvar
            när vi nu inser de misstag som vi har gjort. Och den ekonomiska
            tillväxt som vi skapade skapades inte på ett hållbart sätt.
          </note>
          <note>
            Kraven på utvecklingsländerna att de ska ha en miljöriktig och
            hållbar utveckling kan ibland kännas som hopplösa krav från oss
            i väst som redan har gjort alla våra misstag. Men vi tillåter
            inte utvecklingsländerna att skövla sina råvaror och sin skog
            och att ha utsläpp som påverkar klimatet och som skulle leda till
            en katastrof för oss alla. Det är ett stort ansvar som vi har
            när vi ställer dessa krav.
          </note>
          <note>
            Ungefär 10 % av jordens befolkning utnyttjar ungefär 80 % av
            jordens resurser. Därför handlar mycket av en miljöomställning
            inte bara om de internationella frågorna, utan den handlar också
            om en omställning i vår egen vardag och i vårt eget levnadssätt.
          </note>
          <note>
            Jag kan jämföra mitt vardagsliv med vardagslivet för en kvinna
            i något av de fattigaste länderna i Afrika. Då är det ganska lätt
            att se att om alla skulle leva på samma sätt som vi gör skulle
            det inte vara hållbart. Det handlar om bilar, flyg, hur vi använder
            vattenresurserna, hur vi handlar mat, om snabbmatskulturen, om
            förpackningskulturen och om ett energislöseri som är enormt.
          </note>
          <note>
            Därför är det viktigt att inte bara se detta som en biståndsfråga.
            Och jag vill ändå poängtera att i och med att biståndet har höjts
            riktas också mer till miljöinsatser. Förutom det har det också
            avsatts 1 miljard till miljöbistånd i denna budget plus att Sida
            använder ytterligare 1 miljard till miljöinriktat bistånd när
            det handlar om möjligheten till tekniksprång. Sedan är det ytterligare
            235 miljoner som satsas på vissa riktade insatser. Men det är
            lätt att säga att detta är biståndspengar. Det är en stor summa,
            och det är en stor del.
          </note>
          <note>
            Men för oss i Vänsterpartiet är det tydligt att detta inte kommer
            att vara tillräckligt. Det måste bli mer inriktning på miljösatsningar
            när det gäller biståndet. Och där är det viktigt att koppla ihop
            frågan om bistånd som emellanåt dyker upp om biståndet är för
            stort eller litet. Har vi råd med så mycket bistånd till de fattigare
            länderna när vi har behov på vår egen hemmaplan? Då är det återigen
            bara att titta på hur vi byggde upp vårt välstånd och vilken skyldighet
            som vi har att se till att dessa länder inte upprepar våra misstag.
            Så det är ett sätt att återbetala en skuld, och det är ett sätt
            att försöka se till att vi också förändrar fördelningen att 10
            % av jordens befolkning utnyttjar 80 % av jordens tillgångar.
          </note>
          <note>
            Fru talman! Jag vill också beröra frågan om hur vi ska kunna
            följa upp alla internationella konventioner. Det har berörts tidigare
            från talarstolen av Birgitta Ohlsson från Folkpartiet. Vänsterpartiet
            delar i mångt och mycket den uppfattning som finns i reservationen
            om detta. Men vi i Vänsterpartiet tycker att det fortfarande är
            för tidigt att säga att vi ska skapa en egen internationell miljödomstol.
            Vi tror fortfarande att det är möjligt att utveckla den internationella
            domstolen i Haag när det gäller konflikter om internationella
            konventioner om miljö och när det gäller konflikter om andra konventioner.
          </note>
          <note>
            Anledningen till att vi fortfarande tror på möjligheten att utveckla
            Haagdomstolen är att vi är rädda att det skulle ta alldeles för
            lång tid att skapa en helt ny domstol med helt nya förutsättningar.
            Vi tror inte att den tiden finns. Därför ser vi det som en möjlig
            väg att utveckla den avdelning som finns inom Haagdomstolen och
            det arbetet som bedrivs där. Men i grund och botten är vi helt
            överens om att det behövs en förstärkning inom domstolsväsendet
            när det gäller internationella miljöfrågor.
          </note>
          <note>
            Fru talman! Med detta vill jag yrka bifall till reservation 2.
            Men är det inte möjligt att komma fram när det gäller Haagdomstolen
            är vi i Vänsterpartiet också beredda att se om det kommer att
            behövas en särskild domstol.
          </note>
          <note type="speaker">
            Anf. 87 AGNE HANSSON (c):
          </note>
          <note>
            Fru talman! Miljöförstöringen gör inte halt vid nationsgränser.
            Det är många som har sagt det förut. Frågor om miljö och uthållig
            utveckling är internationella. De har också en säkerhetspolitisk
            aspekt. Därför är det naturligt att diskutera miljöfrågor och
            frågor om hållbar utveckling i ett internationellt perspektiv
            och under den utrikespolitiska agendan. Det är en uppfattning
            som vi i Centerpartiet har hävdat sedan länge, och så långt kan
            vi nu vara tillfreds.
          </note>
          <note>
            I vår partimotion som behandlats i betänkandet tar vi upp det
            starka samband som finns mellan ekonomisk och social utveckling
            och skyddet för miljön. Vi tar upp den säkerhetspolitiska aspekten
            och en rad globala miljöfrågor om energi, vatten och klimat. Det
            är frågor som hör intimt samman med en hållbar utveckling i världen
            nu och på sikt. Vår inriktning är att Sverige och regeringen måste
            vara mer fokuserade och aktiva i det internationella arbetet för
            en hållbar utveckling och miljö, men vi måste också som goda förebilder
            städa upp framför egen dörr.
          </note>
          <note>
            Vi har inte fått gehör på samtliga punkter, inte på någon punkt
            för övrigt, och därför finns det en rad reservationer fogade till
            betänkandet. Centerpartiet står givetvis bakom samtliga, men för
            tids vinnande yrkar jag bifall till reservation nr 11. I övrigt
            yrkar jag bifall till utskottets förslag i betänkandet under punkt
            3 och 7, de enda två punkter där inte centerreservationer står
            emot.
          </note>
          <note>
            Fru talman! Mänskliga samhällen konsumerar i dag 20 % mer av
            jordens förnybara tillgångar än vad de levande ekosystemen förmår
            återskapa. Med andra ord blir världen för vart år som går fattigare
            och mindre förmögen att upprätthålla liv. Samtidigt tillkommer
            varje år 70 miljoner fler människor, och merparten av dem har
            fullständigt berättigade krav på ett bättre liv än vad deras föräldrageneration
            har upplevt.
          </note>
          <note>
            Utsläppen av klimatförändrande gaser från fossilbränsleanvändningen
            växer snabbt, och världens oljeberoende likaså. I dag står fossila
            bränslen, kol, olja och fossilgas, för 90 % eller mer av energitillförseln
            i de flesta industriländer. För världen som helhet har denna del
            ökat med nästan 700 %, en sjudubbling, under de 40 åren mellan
            1961 och 2001. Allra värst är Nordamerika. En människa som lever
            i USA eller Kanada lämnar ett ekologiskt fotavtryck efter sig
            som är dubbelt så stort som en europés och sju gånger större än
            en genomsnittlig människa i Asien eller Afrika. Det ställer stora
            krav på oss alla, och inte minst på USA som förbrukar allra mest
            av de ändliga naturresurserna i världen.
          </note>
          <note>
            Länder som Kina och Indien, som har nämnts här, växer. Enbart
            i Kina ökar andelen transporter med 15 % årligen. Konsekvenserna
            för världens miljö när alla människor i dessa länder vill ha samma
            levnadsstandard som den vi i väst har kommer att bli stora. Vad
            händer den dag varje kinesisk familj är bilburen? Det är en omöjlighet
            med dagens energilösningar i världen. Det är långt ifrån en hållbar
            utveckling som vi ser i världen i dag. Vi kommer att ha en kortsiktig,
            ändlig tillvaro om vi inte ställer om tänkandet och konsumtionsmönstren.
          </note>
          <note>
            Det är hög tid att bryta oljeberoendet både i Europa och globalt.
            En omställning till ett hållbart energisystem är nödvändigt av
            miljöskäl, av ekonomiska skäl och av säkerhetsmässiga skäl. Det
            är dags att på allvar föra upp miljö-, bränsle- och energifrågorna
            på den internationella agendan på ett betydligt kraftfullare sätt
            än vad som skett hittills.
          </note>
          <note>
            Fru talman! I reservation 1 som berör mål och inriktning av det
            uthålliga internationella miljöarbetet tar vi upp den förändrade
            hotbild som finns i världen. Vi pekar på nya hot som internationell
            terrorism, risker för global sjukdomsspridning, naturkatastrofer
            och konflikter kring sinande naturreserver och naturresurser.
            Redan i dag noteras stora kostnader i människoliv och ekonomiska
            termer till följd av sådana hot. Göran Lindblad var också inne
            på det.
          </note>
          <note>
            Klimatförändringarna och vikten av att förebygga framför att
            dyrt reparera i efterhand är en annan fråga. Vi tar upp miljöförstöringen
            i Kina och de asiatiska länderna där det nu växer så det knakar.
            Där finns det stora utmaningar för att främja energieffektiviteten
            så att utsläppen av föroreningar och växthusgaser kan minskas
            från dagens nivå. Sverige bör driva på för att öka samordningen
            mellan EU:s länder så att EU kan bli en stark aktör i internationellt
            samarbete i miljöfrågor när det gäller energi, vetenskap och teknik.
            Det är dags att föra upp miljö- och energifrågorna på allvar på
            den internationella agendan.
          </note>
          <note>
            Fru talman! Det som jag hittills har sagt om miljöfrågorna i
            ett internationellt perspektiv visar mer än tydligt att det också
            finns en säkerhetspolitisk aspekt på det här. Det finns en rad
            exempel som visar hur miljö- och energifrågorna har legat bakom
            konflikter i världen. Mycket talar för att de kommer att vara
            de främsta konfliktorsakerna i framtiden. Den ändliga oljan som
            företrädesvis finns i instabila områden i dag, bristen på rent
            vatten och megastäder som växer och slukar resurser och orsakar
            enorma utsläpps- och avfallsproblem är några sådana exempel. Allt
            det här har en folkrättslig aspekt.
          </note>
          <note>
            I reservation 4 från Centerpartiet och Moderaterna tar vi upp
            den säkerhetspolitiska aspekten och menar att Sverige måste verka
            för att FN:s medlemsländer omsätter det skrivna folkrättsliga
            ordet i konkret handling då det gäller mellanstatliga konflikter
            kopplade just till miljö, vatten och utsläpp. I reservation nr
            8 från samma reservanter menar vi att vattenprojekt bör ges större
            tyngd i det svenska och europeiska utvecklingssamarbetet.
          </note>
          <note>
            Fru talman! Jag nämnde nyss folkrätten i det här sammanhanget.
            Folkrätten är ett medel som står till buds när det gäller att
            säkerställa internationell fred och säkerhet och bidra till att
            minska lidandet under en pågående väpnad konflikt. Folkrätten
            kan också lösa många av de mellanstatliga miljöproblem som ligger
            bakom de konflikter som hotar säkerheten.
          </note>
          <note>
            Folkrättsprincipen ligger bakom Stockholmsdeklarationen från
            1972 och Riodeklarationen om miljö och utveckling från 1992. Den
            har legat bakom många bilaterala avtal som reglerat många bilaterala
            tvister inom miljöområdet. Ett ledord i FN:s miljöarbete är hållbar
            utveckling. Innebörden är att staters utveckling och utvinning
            av naturtillgångar måste vara hållbar. Här finns en grundläggande
            tanke om en rättvis fördelning av jordens resurser. Vi är långt
            ifrån den visionen fortfarande.
          </note>
          <note>
            I reservation nr 6 tar vi upp de folkrättsliga aspekterna i det
            internationella miljöarbetet och menar att Sverige bör verka för
            att FN:s arbete för hållbar utveckling och miljö stärks, att FN
            går från ord till handling. Även det kravet har majoriteten yrkat
            avslag på.
          </note>
          <note>
            Fru talman! Frågan är vad regeringen och majoriteten vill när
            det gäller internationella frågor om hållbar utveckling och miljö
            när man avslagit samtliga Centerpartiets motionskrav på samtliga
            punkter.
          </note>
          <note>
            Sammanfattningsvis yrkar jag bifall till reservation nr 11.
          </note>
          <note type="speaker">
            Anf. 88 LOTTA HEDSTRÖM (mp):
          </note>
          <note>
            Fru talman! Sommaren 1972 blev jag miljöpartist. Visserligen
            fanns inte Miljöpartiet alls då, men det som jag lärde mig och
            hörde som Röda Korsets dåvarande 16-åriga sjukvårdare ute på Skarpnäcksfältet,
            där de inresta miljövännerna från hela världen kamperade, var
            avgörande för mig.
          </note>
          <note>
            I dag är alla mer eller mindre miljöpartister. Lyssna bara på
            denna debatt! Det är fantastiska anföranden som över huvud taget
            inte hördes i denna kammare fram till för några år sedan. Tack
            ska ni ha alla ni som har talat så väl hittills. Vad roligt att
            ni är med!
          </note>
          <note>
            Till och med Moderaterna, de som under de gångna 35 åren ägnat
            mycket kraft åt att bekämpa miljöåtgärder och förneka sammanhang
            och fakta, har i dag välvilliga om än lite uddlösa reservationer
            om att vi ska vara snällare mot klimatet och jobba mer internationellt,
            bara det inte skadar de heliga vinsterna. Ta gärna replik på mig,
            för det här är en av årets sista och mandatperiodens nästan sista
            debatt!
          </note>
          <note>
            Folkpartiet är med oss i kravet i dag på en internationell miljödomstol
            som verkligen skulle kunna ta itu med miljöbovarnas fortsatta
            framfart på planeten. Bra! Men Folkpartiet vill ju ändå börja
            bryta uran i Sverige. Visserligen är det en skandal i sig att
            kärnkraften över huvud taget fortfarande får pågå eftersom bara
            uranbrytningen är en katastrof ur miljöhänseende och värst drabbar
            som vanligt de fattigaste. Därför skulle inte kärnkraft och uranbrytning
            tåla en granskning som energisystem hos en effektiv miljödomstol.
            Men det kanske Folkpartiet glömde i hastigheten.
          </note>
          <note>
            Under de 35 år som gått sedan Stockholmskonferensen och dess
            banbrytande arbete för medvetandet om överlevnaden på den här
            planeten har situationen inte blivit bättre. Det är tristare än
            trist att konstatera igen och igen. Miljöindikatorerna, miljöparametrarna,
            pekar så gott som allihop nedåt. Så skriver FN:s milleniumprojekt
            i sin underrapport om hållbarhetsmålet.
          </note>
          <note>
            Här hemma är vi som vanligt bäst och klokast och har fattat mest
            jag hoppas att ironin går in i protokollet men vi kommer troligen
            bara att nå maximalt 24 av våra egna stolta 72 miljödelmål. För
            att nå ytterligare 14 stycken krävs det synnerligen kraftfulla
            åtgärder här på svensk botten, här där vi har både råd, kunskap,
            administrativ kapacitet och demokratisk kraft. Har jag Moderaterna
            med mig även då?
          </note>
          <note>
            Hur ser det ut med förmågan att ta itu med den lokala och globala
            överlevnaden i ett land som till exempel Tchad, eller i Darfur
            som vi pratar så mycket om nu? Har de råd, kunskap, administrativ
            kapacitet eller demokratisk kraft?
          </note>
          <note>
            Överutnyttjandet av resurser som mark och vatten, utfiskning
            och skogsskövling, skapar svält. Men är det vedplockning av fattiga
            små mammor utanför penningekonomin eller är det industriskogsskövling
            som är den största boven? Vem sågar av inte bara grenen som alla
            sitter på utan gnager bort hela livsroten till ekosystemen och
            mänsklig överlevnad? Det är kapitalismen i sin fulaste form. Vinst
            först är den regel som gäller. Men jag har fortfarande inte med
            mig resten av utskottet eller riksdagen ännu på att underställa
            världshandelsreglerna miljökonventionerna i världen. Om så inte
            sker, mina vänner, kommer vi till sist varken ha kunder eller
            varor kvar att handla med.
          </note>
          <note>
            På toppen av det här kommer klimatkatastrofen. Christian Aid
            rapporterar att minst 182 miljoner människor i Afrika söder om
            Sahara kommer att dö i klimatrelaterade sjukdomar i slutet av
            århundradet om ingenting görs. WHO har en Disasters Report som
            meddelar att antalet naturkatastrofer har fördubblats under de
            30 gångna åren som mitt perspektiv är just nu. Röda Korset räknar
            också på sådant här. De redovisar skadekostnader till följd av
            naturkatastrofer under samma tid på i runda tal 655 miljarder
            US dollar, alltså nästan lika mycket som de rustningskostnader
            för militären som jag brukar angripa när jag står här.
          </note>
          <note>
            FN:s klimatpanel, IPCC, varnar för att de 25 miljoner som i dag
            är klimatflyktingar kan ha blivit 150 miljoner människor i framtiden
            om ingenting görs.
          </note>
          <note>
            Till sist lär oss New Economics Foundation att länderna söder
            om Sahara lägger ungefär 10 % av sina samlade budgetar det gör
            57 miljarder dollar till betalning till oljebolag. Borde inte
            de pengarna hellre ha gått till skolor och sjukvård? Det är sektorer
            som i dag får ungefär bara 5 miljarder totalt i det icke-elektrifierade
            Afrika.
          </note>
          <note>
            Naturkatastroferna är man-made . Det är vi som hugger ned skogarna,
            det är vi som släpper ut växthusgaserna, det är vi som flyger
            alltmer, och det är vi som slösar med fossil energi och värmer
            upp och kyler ned med fullständigt ohållbara medel. Så en ytterst
            viktig men i dag sidoordnad fråga är: Vems är felet? De fossila
            bränslena är den stora boven och de industrier som lever av oljan
            och oljebaserade system.
          </note>
          <note>
            Vi i Sverige subventionerar det här, både genom Exportkreditnämnden
            och Svensk Exportkredits långivning liksom genom världsbankssystemet.
            Vi har inte bytt skifte från fossila energisystem till hållbara.
            Det är läpparnas bekännelse vi hör här inne i dag.
          </note>
          <note>
            Både vi och de fattiga länderna behöver de långsiktiga och hållbara
            energibärarna nu. Kärnkraftens och de andra fossila energislagens
            era är sedan länge egentligen över. Den globala energiomställningen
            är, fru talman, det största av alla politiska uppdrag.
          </note>
          <note>
            Al Gore ni vet han som inte blev USA:s klokaste president genom
            åren säger i en bok som heter A moment of truth att krisen är
            här redan. Isbjörnarna drunknar nu på Antarktis för att det är
            för glest mellan isflaken och glaciärerna till följd av uppvärmningen
            av planeten efter den fossilbränslechock som vi har genomlevt
            de senaste 50 åren. Men kris är både möjlighet och fara, säger
            han också. När väl medvetandet har satt sig hos en kritisk massa
            av beslutsfattare ungefär som vi här i riksdagen som det låter
            i dag kommer en resning som blir ett lyft även för oss som art,
            för oss människor. För, säger Al Gore, när vi reser oss kommer
            vi att inse att krisen inte alls egentligen handlar om politik
            utan är en moralisk och andlig utmaning.
          </note>
          <note>
            Nu är jag ledsen att Rosita Runegrund inte är kvar, men jag hoppas
            att hon läser protokollet. Innan klimatförstöringen har gått till
            sin katastrofala slutfas kanske även Kristdemokraterna har kommit
            med på tåget och insett hur djupt omoraliskt och oandligt för
            att inte säga vulgärt och cyniskt det är att 2006 gå till val
            på sänkt bensinpris. Skam åt Kristdemokraterna!
          </note>
          <note>
            Samtidigt har vi i Miljöpartiet i massor av år ändå försökt,
            och faktiskt kraftfullt verkat för, att få igenom underlättnader
            för andra icke-fossila bränslen, för CO2-relaterad, alltså koldioxidrelaterad,
            beskattning, för miljöbilsproduktion, för trängselskatter i städerna,
            för alternativpumpar på mackarna, för svensk etanolproduktion,
            för förmånsbilsbeskattning på miljöbilar, för vind- och solfångarbidrag
            och för direkt-el-omställning till villor. Det här har vi fått
            trots vad andra partier här inne har tyckt.
          </note>
          <note>
            Fru talman! Mycket viktig är också klimatbeskattning av flyget.
            Det har levt i en fossil gräddfil länge nog. De pengarna ska gå
            till bättre kollektivtrafik i stället.
          </note>
          <note>
            Men jag ska inte tjata mer om enskilda partiers tillkortakommanden
            en dag som i dag och om glappet mellan välvilja och förmåga. Rösta
            bara med oss på reservation 12 i stället, så förlåter jag er tills
            vidare! I den reservationen skissar vi på en verkligt riktad,
            kraftfull och rättvis åtgärd för att komma åt just dem som felar
            mot människor och klimat, nämligen företag utanför Kyotoprotokollet
            som överutnyttjar energi och levererar klimatförstörande produkter.
            Vi måste öka tempot i klimatåtgärderna. Väl utformade klimattullar
            som verkligen träffar rätt och tvingar fram en omställning av
            produktion och energisystem är en nödvändig åtgärd. Ni andra kommer
            att komma med på tåget förr eller senare, men ju förr, dess bättre!
          </note>
          <note>
            Fru talman! Mina övriga reservationer är minst lika viktiga,
            särskilt nr 10, som jag också yrkar bifall till. Men till exempel
            i frågan om ett uppgraderat FN-organ för miljön har jag blivit
            nedröstad så många gånger i den här kammaren, så det får vara
            till nästa mandatperiod.
          </note>
          <note>
            Något som däremot inte kan vänta eftersom det tar sådan tid att
            förbereda och arbeta in är en distinkt och heltäckande global
            konvention om skydd för vårt gemensamma vatten mänsklighetens
            dyrbaraste och känsligaste resurs. Det var en stor tillfredsställelse
            för mig personligen att hela vårt utskott tog vattenfrågorna på
            så pass stort allvar efter att ha vandrat i öknen alltför länge
            om uttrycket tillåts att vi samlades till en stor och lyckad hearing
            i frågan härom månaden. Alla som på minsta vis har insett vilken
            akilleshäl och samtidigt vilken enorm möjlighet till en ny, god
            ordning, som ett enande runt vattenförsörjningsfrågorna utgör,
            rekommenderas att läsa bilagan till det här betänkandet från vår
            vattenhearing. Just runt vatten bildas FN:s nya treenighet mänskliga
            rättigheter, global säkerhet och fattigdomsbekämpning väldigt
            påtagligt. Det har flera varit inne på i dag också på ett bra
            sätt.
          </note>
          <note>
            Vi måste säkra vatten som en global nyttighet, och vi måste säkra
            det som en mänsklig rättighet inte som en handelsvara, inte som
            en avfallstunna, utan som vårt viktigaste livsmedel, vår viktigaste
            medicin och vår största livgivare. Det är på sin plats, således,
            med ett globalt helgande av vatten via en FN-konvention.
          </note>
          <note>
            Begreppet virtuellt vatten blir till exempel mer och mer intressant.
            Vet du hur mycket osynligt vatten som ligger inlagrat i en T-shirt?
            25 000 liter har det gått åt för att producera den, vatten som
            någon inte drack upp eller tvättade sig i, som någon inte fick
            vattna majsen med och som troligen inte ersattes på ett vettigt
            sätt. Vatten är alltså förvisso en miljöfråga, en ekonomifråga,
            en jordbruksfråga och en hälsofråga, men det är också en säkerhetsfråga,
            en demokratifråga och en rättvisefråga.
          </note>
          <note>
            I vårt eget miljömålsarbete som jag omnämnde i början, saknas
            ett viktigt mål, det 17:e. Det brukar kallas det saknade miljömålet,
            nämligen ett mål om den internationella dimensionen. Vi lever
            inte i ett svenskt isolat. Resurserna på planeten är allas, och
            ansvaret är allas. Därför behöver vi bindande regler, konventioner,
            och därför måste millenniemålsagendan om fattigdomsbekämpning
            knytas hårdare till insikten om rättvist miljöutrymme och våra
            ekologiska fotavtryck. Vi måste dela, och dela rättvist.
          </note>
          <note>
            Även om människans kreativitet är utan gräns så finns det två
            tydliga väggar för vår frihet: att inte ta mer av materien, jorden,
            miljön och resurserna än vad som kan återväxa, och att inte ta
            mer än vad som räcker åt din granne och dina efterkommande. Rättvisa
            mellan människor och hänsyn till den miljö som vi alla lever av
            är detta betänkandes politiska grundprincip för förvaltning och
            beslutsfattande. Många, fru talman, är bara i begynnelsen av att
            inse vidden av det här, och konsumtionen hos oss i den rika delen
            av världen får inte innebära utarmning någon annanstans. Vi behöver
            veta var de prylar som vi omger oss med kommer ifrån och vad de
            kostar planeten.
          </note>
          <note type="speaker">
            Anf. 89 BIRGITTA OHLSSON (fp) replik:
          </note>
          <note>
            Fru talman! För 26 år sedan hade vi en folkomröstning i Sverige
            om kärnkraftens vara eller inte vara. En av parollerna från nej-sidan,
            Nej till kärnkraft, var: Vad ska väck Barsebäck, vad ska in sol
            och vind.
          </note>
          <note>
            26 år senare ser vi att sol- och vindenergin inte har gett den
            positiva utveckling som man kanske trodde då. Vi ser också hur
            elmarknaden har internationaliserats och hur Sverige allt oftare
            importerar exempelvis kärnkraft från forna Sovjetrepubliker. Vi
            ser hur kärnkraftens livslängd har blivit oerhört förändrad, och
            vi ser hur växthuseffekten har fullkomligt exploderat på många
            håll. Vi inser att vi måste bryta ett oljeberoende.
          </note>
          <note>
            Även om jag är positiv till kärnkraften i grunden och också delar
            mitt partis uppfattning om att vi kan tänka oss att bygga ut kärnkraften
            på sikt så är det någonting jag ofta saknar i debatten från motståndarsidan.
            Det är klart: Kärnkraften kanske inte är något vi kommer att ha
            för alltid, och visst är det bra om det kommer upp flera olika
            alternativ i debatten, men var finns alternativen från er sida?
            Var finns de hållbara alternativen? Handlar det om att vi ska
            bygga ut några av de fantastiska orörda älvar som finns i norra
            Sverige? Handlar det om att vi ska fortsätta att importera kolkraft
            som är smutsig och mer miljöförstörande än kärnkraften? Handlar
            det om att vi ska fortsätta importera olja från diktatorer i Saudiarabien
            som pryglar sina medborgare? Var finns alternativen?
          </note>
          <note>
            Jag tycker att den dag då vi har seriösa alternativ till kärnkraften,
            då har vi en annan form av diskussion, men fram till dess tycker
            jag faktiskt att det är väldigt oansvarigt att avveckla kärnkraften
            i förtid.
          </note>
          <note type="speaker">
            Anf. 90 LOTTA HEDSTRÖM (mp) replik:
          </note>
          <note>
            Fru talman! Jag vill tacka dig, Birgitta! Det är fantastiskt
            att du, som trots allt är en så erfaren politiker, efterlyser
            alternativen. Har du inte varit med i en enda energidebatt så
            här långt?
          </note>
          <note>
            Under folkomröstningskampanjen 1980 lärde jag mig av en centerpartist
            på den tiden. Birgitta Hambraeus var min stora idol. Hon sade:
            Man behöver inte förstå alla tekniska detaljer, men har man förstått
            att kärnkraften är onödig, farlig och dyr så räcker det.
          </note>
          <note>
            Så är det fortfarande. Kärnkraft är en fossil källa. Behåller
            man den så behåller man ett högenergiförbrukarsamhälle som i sig
            kommer att kräva fortsatt uttag av kol, olja och torv, de som
            inte räcker. Och satsningen, Birgitta, på alternativen, måste
            du ha förstått är ju stoppad. Vi har ju inte alls med kraft och
            flit sett till att bygga ut alternativen. Det har man gjort i
            Danmark, och det har man gjort i Tyskland. De har till exempel
            på vindkraftsidan en mycket större expansion och en mycket större
            lönsamhet på en teknik som vi har, som är finslipad, som är tillgänglig
            och som först nu, de absolut senaste åren, 2004 och 2005, kommer
            i Sverige i stället för 1981. Energimyndigheten har inte gjort
            sitt jobb. Vattenfall har inte gjort sitt jobb. Regeringen, s-märkt,
            har inte gjort sitt jobb. Den borgerliga regeringen gjorde definitivt
            inte sitt jobb. Industrin gjorde inte sitt jobb. Det är inte miljörörelsen
            eller de som har insett behovet av hållbar energi som har stoppat
            alternativen, Birgitta.
          </note>
          <note>
            Hållbar energi betyder förnybar energi. De som finns kommer igen,
            men den allra viktigaste åtgärden det får du inte glömma till
            nästa debatt, för då är du bortgjord, Birgitta är den icke använda
            negawatten. Det är den viktigaste åtgärden. 50 % av den energi
            vi förbrukar i Sverige i dag går att effektivisera bort genom
            bättre metoder och genom de befintliga energisystem vi har i dag
            som kan bli effektivare.
          </note>
          <note type="speaker">
            Anf. 91 BIRGITTA OHLSSON (fp) replik:
          </note>
          <note>
            Fru talman! Alla miljövänner drar inte samma slutsats som Lotta
            Hedström, utan många drar faktiskt en annan slutsats.
          </note>
          <note>
            Det som utmärker kärnkraften är att den har en oerhörd hög energitäthet.
            Ett kilo anrikat uranbränsle motsvarar 90 ton kol, om man tittar
            på energimängden. Andra fördelar är att den inte släpper ut växthusgaser.
            Den styrs inte som vind och sol av vilken årstid vi har för tillfället
            utan har en hållbarhet på annat sätt. Den är också konkurrenskraftig
            på energimarknaden.
          </note>
          <note>
            Jag tycker att det är jätteviktigt att miljöaspekterna ska utvecklas.
            Jag tycker också att vi ska ta fram nya alternativ. Där kan jag
            hålla med om att det har funnits brister hos regeringen och oss
            andra. Kanske har det inte heller alltid funnits ett intresse
            från företagens sida. Men jag tycker likväl att det är väldigt
            oansvarigt att avveckla kärnkraften just nu. Jag tycker att man
            tar ut den alldeles för tidigt.
          </note>
          <note>
            När det gäller uranbrytningen är ju Sverige i dag helt beroende
            av import. Kanada, Australien och Ryssland är några av de länder
            som vi importerar från. Men också där har det ju skett en utveckling.
            Vi diskuterade detta med min partikollega Hans Blix, tämligen
            välkänd i dessa frågor och en auktoritet på det internationella
            planet, och man kan se att metoderna för uranbrytning har förbättrats
            genom åren. Det är inte samma metoder som fanns för decennier
            sedan, utan det går i rätt riktning också där.
          </note>
          <note>
            Jag välkomnar fler alternativ i debatten om energi. Jag tycker
            dock inte att man kan bortse från att vi i dag ser ett alltmer
            ökat oljeberoende. Vi ser att vi måste slå om till nya principer
            och satsa mer på grön el, men vi ser också att kärnkraften har
            en av de största fördelarna i och med att den inte släpper ut
            växthusgaser.
          </note>
          <note>
            Avslutningsvis undrar jag bara: Tycker Lotta Hedström att vi
            i dag har tillräckliga alternativ? Skulle vi ur ditt perspektiv
            kunna stänga av kärnkraften i morgon och fortsätta med svensk
            industri på samma sätt?
          </note>
          <note type="speaker">
            Anf. 92 LOTTA HEDSTRÖM (mp) replik:
          </note>
          <note>
            Fru talman! Birgitta talar om oansvarighet. Oansvarigheten är
            ju att omställningen politiskt och näringslivsmässigt inte är
            påbörjad redan för längesedan, Birgitta, utan att vinstintressena
            har styrt och att kärnkraften fortfarande är så subventionerad.
            Den har aldrig opererat enligt de marknadsliberala principer som
            Folkpartiet i alla sammanhang omhuldar. Den har åkt i samma gräddfil
            som till exempel flyget nu gör. Detta är du och ditt parti delansvariga
            för. Detta är en politik som har förts därför att man inte har
            velat släppa fram alternativen.
          </note>
          <note>
            Kärnkraft, olja och kol same, same ska alla ersättas. Om det
            ska ske i morgon eller inte handlar om tillpassningar i politiken
            och möjligheter så fort som det bara går, naturligtvis. Oansvarigheten
            är ju uppskjutandet och fastklängandet vid gårdagens teknologi
            och gårdagens energi.
          </note>
          <note>
            Det är inte heller så att kärnkraften har blivit säkrare. Det
            är inte så att du i dag skulle kunna övertyga svenska kommuner
            att ta på sig uranbrytning för att det är säkert. Det är en förskräcklig
            miljöhantering världen över. Utanbrytning är oerhört miljöförstörande,
            och avfallsfrågan är inte löst. Både i början och i slutet av
            processen, liksom i mitten med kärnkraften, är kärnkraften alltså
            en miljöbov förutom att den naturligtvis upprätthåller den höga
            energikonsumtion som i övrigt ger förutsättningar för den typ
            av industrialisering, miljöförstöring och övrig energianvändning
            som inte heller är hållbar.
          </note>
          <note>
            Kärnkraften är garanten för det fortsatta energislöseriet på
            den här planeten. Var i stället med oss, Birgitta, och se till
            att avveckla kärnkraften, ju förr desto bättre! Det är det som
            är ansvarighet.
          </note>
          <note type="speaker">
            Anf. 93 BERNDT EKHOLM (s):
          </note>
          <note>
            Fru talman! I dag diskuterar vi globala miljöfrågor. När man
            diskuterar miljöfrågor kan man nog utan vidare säga att detta
            är de viktigaste miljöfrågor vi har, de som är globala. Det är
            de som utgör det största hotet på olika sätt. Det framgår också
            av vårt betänkande.
          </note>
          <note>
            Eftersom det är globala miljöfrågor vi ska diskutera får jag
            en utmärkt chans att knyta an till förra veckans IPU-konferens.
            IPU är Interparlamentariska unionen, som enklast kan beskrivas
            som någon form av världsparlament med drygt 140 medlemsstater.
            Ungefär 115 av dem, om jag minns rätt, var med på den här konferensen
            i Nairobi. En av sessionerna handlade just om de globala miljöfrågorna.
            Jag har slutresultatet här framför mig och har anledning att rekapitulera
            några av de 42 olika punkter som siktar framåt.
          </note>
          <note>
            Parlamentarikermötet ger bland annat stöd för att ombilda Unep
            till en världsorganisation, något som för övrigt återkommer i
            vårt betänkande.
          </note>
          <note>
            Man säger att vi bör följa millenniemålen och göra en lista över
            globala miljömål med kriterier och indikatorer, alltså på samma
            sätt som med millenniemålen.
          </note>
          <note>
            Man säger att vi ska göra en satsning på att stoppa klimatförändringarna,
            att alla länder måste ansluta sig till Kyotoprotokollet och att
            alla länder måste ta ett ansvar, även u-länderna. Man nämner särskilt
            en region, den arktiska regionen här uppe i norr. Många av oss
            känner ju till dess miljöproblem.
          </note>
          <note>
            Man slår ett starkt slag för förnybar energi med liten miljöpåverkan,
            tillägger man till och med.
          </note>
          <note>
            Man pekar på utbildning för hållbar utveckling. Där har Sverige
            också ett starkt intresse, inte minst i form av den utbildningsdekad
            som nu pågår, FN:s utbildningsdecennium, där också den framlidna
            ledamoten Inger Lundberg hade ett mycket starkt engagemang.
          </note>
          <note>
            Man föreslår en ekologisk skattereform, något som jag tycker
            att vi redan är på gång med här i Sverige och som delvis motarbetas
            av alliansen.
          </note>
          <note>
            Man talar om att vi har en genderbudgetering, som IPU vill arbeta
            för, och pekar man på att man nu vill ha en grön budgetering.
            Också det är ett område som vi har försökt börja öva oss på.
          </note>
          <note>
            Ett norskt förslag som gick igenom var att vi i budgeten ska
            redovisa inte bara finansiella kostnader utan även icke finansiella
            kostnader som är orsakade av miljöförstöringen.
          </note>
          <note>
            Vi ska utveckla nya verktyg och metoder detta var ett svenskt
            förslag för att mäta bnp där vi inkluderar naturresursernas värdeökning
            och värdeminskning.
          </note>
          <note>
            Detta var några av de förslag som kom fram. Man kan utan vidare,
            om man deltar i det sammanhanget, säga att parlamentarikerna är
            betydligt mer framsynta än regeringarna. Å andra sidan ska sägas
            att regeringarna också har gjort stora insatser 1972 i Sverige,
            1992 i Rio, 2002 i Johannesburg och vid en massa mellanliggande
            möten. De två sista större mötena hade jag möjlighet att själv
            delta i då de inföll under min parlamentariska period. Världstoppmötet
            i september tog också upp miljöfrågorna och deras betydelse.
          </note>
          <note>
            I vårt betänkande talar vi om målfrågor när det gäller miljön.
            Vi tar också upp miljöhotens ställning och gör därmed en koppling
            till säkerhetspolitiken, vilket har kommit fram i debatten tidigare.
            Vi tar upp tvistefrågorna det är ett stort och svårt dilemma i
            miljöpolitiken hur man ska komma till rätta med och lösa de tvister
            som uppstår. Vi tar upp institutionsfrågorna jag har redan nämnt
            att IPU också tog upp frågorna om att få en starkare institutionsstruktur
            i miljöpolitiken.
          </note>
          <note>
            När det gäller ämnena har vi denna gång koncentrerat oss på vattenfrågorna
            och klimat- och energifrågorna. Vattenfrågorna hade vi till och
            med, som Lotta Hedström säkert har nämnt, en hearing om för övrigt
            på Lotta Hedströms eget initiativ där vi frågade ut ett antal
            personer. Den finns nu kopplad till det här betänkandet.
          </note>
          <note>
            Vattenfrågan är kanske en av de allra allvarligaste miljöfrågorna.
            Den handlar på ett sätt verkligen om överlevnadsfrågor vilket
            i och för sig också klimatfrågan gör, även om den kanske inte
            är lika drastisk som vattenfrågan. Klimatfrågan är dock det största
            miljöhotet om vi ser till miljöhot som miljöförstörelse.
          </note>
          <note>
            Det finns till betänkandet knutet ett antal reservationer. Om
            dem har Agne Hansson redan sagt, vilket han brukar säga i alla
            de här debatterna, att vi från majoritetens sida inte har lyssnat
            på minoriteten, och därför har man reserverat sig. Och så läser
            man reservationerna och konstaterar att de säger samma sak som
            majoriteten. Nu vet ju alla som deltar i riksdagsarbetet att man
            måste få fram sitt partis politik, och av någon anledning uppfattas
            det vara starkare om man reserverar sig eller om man gör som kd,
            som lade ut hela texten om sin miljöpolitik i ett särskilt yttrande.
          </note>
          <note>
            Nåväl, det finns några reservationer som faktiskt har motförslag.
            Man ska vara rättvis.
          </note>
          <note>
            Den första reservationen, under rubriken Mål och inriktning,
            handlar om att man vill stryka under att det verkligen finns ett
            miljöhot. Jag tycker att reservationen är insiktsfullt skriven.
            Någon annan Alice Åström eller Lotta Hedström pekade på att man
            här ser hur eniga vi egentligen är i miljöpolitiken. Det finns
            en hotbild som vi måste ta på allvar, men det som är särskilt
            intressant i den första reservationen är att det står att världen
            står inför en förändrad hotbild i stället för en militär upptrappning.
            Denna reservation har Moderaterna skrivit under. Då kan vi konstatera
            att detta parti samtidigt kräver ökade militära resurser. Samtidigt
            säger man i reservationen att hotet inte är militär upprustning
            utan att det är fråga om ett miljöhot. Man pekar också på klimathotet.
            Jag vill stryka under att i fråga om EU-samarbetet eller överläggningar
            med Kina, Indien, USA och Japan delas denna uppfattning av majoriteten.
            Jag tycker alltså att man slår in öppna dörrar. Men det är bra,
            som tidigare har framgått, att Moderaterna har anslutit sig till
            den stora skaran miljövänner i riksdagen åtminstone i detta betänkande.
          </note>
          <note>
            Sedan har vi reservation 2. Den handlar om konflikten mellan
            handelsfrågorna och miljöfrågorna, WTO och miljön. Orden ömsesidigt
            stödjande har kommit till för att det var den kompromiss man kunde
            uppnå, det vill säga miljön har lika stor betydelse som handelsreglerna.
            Jag skulle inte alls motsäga att vi i en framtid borde gå åt det
            hållet som Miljöpartiet förespråkar, nämligen att miljön har en
            mer grundläggande ställning. Det handlar om vår överlevnad. Det
            har varit en stor kamp för att komma fram till formuleringen ömsesidigt
            stödjande. Jag menar att den ska tolkas som att miljön inte är
            satt på undantag. De som försöker driva formuleringen i en annan
            riktning de krafterna finns, inte här i riksdagen men ute i världspolitiken
            bör motarbetas. Det är viktigt att vi sluter upp kring miljöns
            ställning. Utrikesutskottet har gjort det i ett annat uttalande.
          </note>
          <note>
            Reservationen tar också upp frågan om en internationell miljödomstol.
            Jag återkommer till frågan. Jag har på det här sättet också berört
            reservation 3 från Miljöpartiet.
          </note>
          <note>
            Den fjärde reservationen handlar om säkerhetspolitiska aspekter.
            Det är åter intressant att notera att Moderaterna agerar för miljön
            av säkerhetspolitiska skäl och markerar klimathotet och kopplingen
            till fattigdom. Detta tas upp i betänkandet. Välkomna med i båten!
          </note>
          <note>
            Sedan var det frågan om internationell miljödomstol. Det har
            sagts mycket. I stort sett skulle jag kunna ansluta mig till det
            som Alice Åström har sagt. Man ska aldrig säga aldrig när det
            gäller internationell miljödomstol, men vägen dit synes svår.
          </note>
          <note>
            När vi besökte IPU-konferensen i Nairobi fick vi också chansen
            att besöka Unep, FN:s miljöorgan. Där träffade vi vice chefen.
            Jag ställde en rak fråga till honom. Han sade att det inte finns
            någon rörelse i världssamfundet för en internationell miljödomstol,
            samtidigt som han erkände att miljökonventionerna är svaga, dock
            inte alla. Kyotoavtalet inom ramen för klimatkonventionen har
            en viss styrka. Men det är klart att WTO har helt andra tänder,
            och vi måste göra något här. Som Vänsterpartiet redan har pekat
            på är den lättaste framkomliga vägen att utveckla Internationella
            domstolen i Haag.
          </note>
          <note>
            Det är intressant att man i reservation 6 från Moderaterna och
            Centern markerar anslutningen till de ekonomiska, sociala och
            kulturella rättigheterna. Samtidigt minns jag att vi hade en ganska
            intressant MR-debatt där Folkpartiet, som är emot att markera
            de ekonomiska och sociala rättigheterna, hade fått med sig de
            andra partierna på att ansluta sig till en folkpartiåsikt. Men
            här är man åter tillbaka i sina ursprungliga tongångar att rättigheterna
            är viktiga. Jag noterar med en viss glädje att Folkpartiet inte
            har anslutit sig till reservationen.
          </note>
          <note>
            Sedan har vi reservation 7 där man tar upp att Unep ska ombildas
            till en världsorganisation, United Nations Environment Organization.
            EU verkar för det. Som jag nämnde anslöt sig världsparlamentet
            också till den uppfattningen. Unep har i dag 58 länder som frivilligt
            ger bidrag. En världsorganisation skulle ha en obligatorisk avgift,
            och det är inte förvånande att USA och Japan är emot. Japan skulle
            få betala 21 % av kostnaderna. Det har landet naturligtvis inget
            större nöje av. Men också u-länderna är emot, ofta för att de
            är rädda för de tvingande reglerna. De vill plantera sin skog
            som det passar dem själva. De vill inte underordna sig något regelsystem.
            De tror att en världsmiljöorganisation skulle bli så stark att
            den skulle kunna hota deras intressen. Vi ska komma ihåg att u-länderna
            inte är miljöns bästa vänner. De har fattigdomsproblem att brottas
            med. Vi behöver hjälpas åt att skapa förståelse bland u-länderna
            för vikten av att bekämpa miljöhoten.
          </note>
          <note>
            Vattenfrågan finns omnämnd, men tiden rinner i väg illa kvickt.
            Jag säger inte något särskilt om den. Det framgår av betänkandet.
            Reservationerna i det fallet slår in öppna dörrar. Det finns en
            lång miljöpartireservation. I stället för att vilja ansluta sig
            till MR-konventionen där vattenrättigheter ingår vill man ha en
            särskild vattenrättskonvention. Jag kan förstå det, men det är
            också en svår fråga. Tills vidare ansluter vi oss till de vattenrättigheter
            som finns i MR-konventionen.
          </note>
          <note>
            I reservation 12 från Miljöpartiet tas frågan om klimattullar
            upp. Problemet är att förslaget är intressant men orealistiskt.
            Det skulle aldrig finnas någon som helst chans att få uppbackning
            för klimattullar. Det skulle strida mot många andra regelverk,
            även mot Sveriges frihandelsvänliga linje. Jag tror inte att klimattullar
            är vägen att påverka USA. Det kan låta slagkraftigt som förslag,
            men det är svårt att genomföra. Jag bedömer det som orealistiskt.
          </note>
          <note>
            Fru talman! Jag har gjort ett väsentligt tidsöverdrag. Det är
            väldigt vad klockan går fort när jag är uppe i talarstolen! Hur
            som helst. Jag yrkar avslag på samtliga reservationer och bifall
            till utskottsmajoritetens förslag.
          </note>
          <note type="speaker">
            Anf. 94 AGNE HANSSON (c) replik:
          </note>
          <note>
            Fru talman! Berndt Ekholm ska snart få fortsätta att prata igen.
          </note>
          <note>
            Berndt Ekholm sade att miljöfrågorna är viktiga, och det håller
            jag med om. Det är klart att det har hänt en del sedan Centerpartiet
            1968 väckte den första heltäckande motionen fyra år innan Lotta
            Hedström blev miljöpartist. Berndt Ekholm är en mycket god och
            sann miljövän, och han jobbar mycket internationellt på det parlamentariska
            planet med miljöfrågor. Det är också sant att han har haft större
            framgångar än vad regeringar har haft i dessa frågor.
          </note>
          <note>
            Men nu är det inte IPU:s förslag vi ska diskutera utan det är
            vad vi åstadkommer i Sverige och vad regeringen åstadkommer. När
            vi talar om internationella miljöfrågor är det första vi måste
            göra att sopa rent framför egen dörr och vara ett föredöme. Vad
            gör regeringen för att få ett fossilbränslefritt Sverige, för
            att få bort de miljöskadliga utsläppen, för högre bilskrotningspremier,
            för att byta bilar till nya energivänliga bilar och för bättre
            renare bränsle?
          </note>
          <note>
            Ni har inte lyssnat. Nej, det har inte majoriteten gjort eftersom
            man då skulle bifalla våra motioner. Ni har avslagit förslag om
            miljöinriktat bistånd. Ni har avslagit kravet om att Sverige ska
            agera starkare för ett EU som en kraftigare aktör i arbetet med
            miljöfrågorna mot Kina och Indien och frågan om miljökonventionen.
            Den säkerhetspolitiska aspekten är en annan viktig fråga, likaså
            att ta med miljöarbetet i arbetet med den hotbild som finns.
          </note>
          <note>
            Vi är ense om alliansfriheten. Den har tjänat oss väl. Sverige
            som ett alliansfritt land utan bindningar skulle kunna göra mycket
            för att bilda opinion för en bättre miljö och en uthålligare tillväxt
            i världen. Varför gör ni inte mer?
          </note>
          <note type="speaker">
            Anf. 95 BERNDT EKHOLM (s) replik:
          </note>
          <note>
            Fru talman! Jag tycker att vi har sopat rent framför egen dörr.
            Jag återknyter också till framlidne miljöminister Kjell Larsson.
            Han satsade hela sin miljöministertid på att arbeta för att vi
            skulle få ett större genomslag för klimatpolitiken. Han lyckades
            till viss del med detta, även på det internationella planet. Det
            gäller framför allt i fråga om insatser i Sverige.
          </note>
          <note>
            Vi fick ett beting som innebar att vi kunde öka våra utsläpp,
            men vi har satt upp som mål att minska dem med om jag minns rätt
            4 %. Utsikterna att vi ska kunna nå det målet är goda. Jag menar
            därför att vi utan vidare kan säga att vi städar framför egen
            dörr.
          </note>
          <note>
            Tar vi det fossilbränslefria samhället har vi till och med en
            kommission ledd av självaste statsministern för att göra oss av
            med de fossila bränslena. Vad mer kan man begära? Vi vidtar också
            en hel del åtgärder. Efter oljekrisen 1974 har vi arbetat hårt
            med att befria oss från det fossila bränslet, med kärnkraften
            som en parentes, är tanken. Vi har gjort insatser för det. Beskrivningen
            måste sluta med att vi har städat och fortsätter att städa framför
            egen dörr.
          </note>
          <note>
            När det sedan gäller att göra insatserna med miljöinriktat bistånd
            och så vidare beskrev Alice Åström utförligt hur vi går till väga,
            och jag behöver inte repetera det.
          </note>
          <note>
            Att göra EU till en kraftigare aktör: Ja, vi har hela tiden satsat
            på det. På det internationella planet är det EU som gör de stora
            insatserna.
          </note>
          <note>
            Slutligen gällde det Sveriges alliansfrihet och kopplingen till
            det. Centerpartiet ska nu gå i lag med partier som inte alls är
            intresserade av alliansfriheten, så det kommer inte att underlätta
            miljöarbetet.
          </note>
          <note type="speaker">
            Anf. 96 AGNE HANSSON (c) replik:
          </note>
          <note>
            Fru talman! Jag har inte sagt att regeringen inte gör någonting.
            Det är klart att någonting har hänt. Men att sätta till kommissionen
            löser inte våra utsläppsproblem och gör inte att vi kommer närmare
            ett fossilbränslefritt Sverige. Det krävs stimulanser och åtgärder
            för att vi ska komma dit. De förslag som vi har lagt från Centerpartiet
            i andra sammanhang avvisar man ständigt, och då går det saktare
            och man kommer inte till målet så fort som det skulle kunna gå.
          </note>
          <note>
            Den säkerhetspolitiska aspekten är viktig. Miljön och energin
            kommer att bli den största säkerhetspolitiska frågan framöver.
            Jag tror att det är viktigt att vi är med där. Därför är det,
            Berndt Ekholm, med förvåning som jag ser att alla dessa förslag
            avvisas genom avslag på motionerna. Man kan inte säga att man
            gör precis det som står i reservationer och motioner om man inte
            på en enda punkt bifaller motioner.
          </note>
          <note>
            Det här är kanske den tyngsta motion som vi har prioriterat under
            det här riksdagsåret på det utrikespolitiska området. Mycket arbete
            är nedlagt på den, då vi inser att det är en mycket viktig fråga.
            Men alla förslag avvisas från majoritetens sida. Det är med stor
            förvåning som jag ser det.
          </note>
          <note>
            Att till exempel lyfta miljöfrågorna i FN:s folkrättsarbete,
            där vi har en utrikesminister som är ordförande, är ett utmärkt
            tillfälle. Vad har vi gjort där?
          </note>
          <note type="speaker">
            Anf. 97 BERNDT EKHOLM (s) replik:
          </note>
          <note>
            Fru talman! De flesta av de förslag som ni lägger fram och som
            ni har reserverat er för gäller sådant det framgår om man läser
            betänkandet som redan är på gång. De är inte avvisade, utan det
            här är något som redan rullar på. Det finns också några förslag
            som vi inte delar. Då kan man inte säga att vi avvisar alla förslag.
          </note>
          <note>
            Agne Hansson har varit längre i riksdagen än jag och känner väl
            tågordningen när man fattar beslut här. Man brukar inte fatta
            beslut om sådant som redan är genomfört eller på gång att genomföras.
            Det är ett konstigt sätt att formulera sig på.
          </note>
          <note>
            Agne Hansson säger att man ska komma till målet så fort det bara
            går. Jag är ganska övertygad om att Centerpartiet i så fall skulle
            ha anslutit sig till den andra sidan i blockpolitiken. Jag tycker
            att vi har visat att samarbetet med Vänsterpartiet och Miljöpartiet
            har inneburit att vi går fortare mot målet. Om Agne Hansson frågar
            Miljöpartiet, vilket han inte kan göra nu, är jag helt övertygad
            om att de kommer att verifiera detta.
          </note>
          <note>
            Jag har inget emot att det går fortare, men jag betvivlar i allra
            högsta grad att den andra konstellationen skulle gå snabbare fram
            när det gäller miljöpolitiken. Det finns ingenting som talar för
            det. Jag tror att Agne Hansson här är ute på vad man brukar kalla
            hal is.
          </note>
          <note type="speaker">
            Anf. 98 LOTTA HEDSTRÖM (mp) replik:
          </note>
          <note>
            Fru talman! Tack för ett underhållande replikskifte precis nyss!
          </note>
          <note>
            Tack, Berndt, för allt du har gjort i miljöfrågorna, även om
            du är en försiktig general.
          </note>
          <note>
            Det var roligt att höra vad som hände i IPU. Det är ett jätteviktigt
            forum, som jag tror kommer att få mer och mer betydelse. Just
            detta att man mjukar upp attityder och att man har tagit upp ekologiska
            skattereformer, grön budgetering och icke-finansiella kostnader
            i IPU kommer att ha betydelse.
          </note>
          <note>
            Det var bra att du punkterade det jag också retade mig på i betänkandet,
            nämligen en radda slå-in-öppna-dörrar-reservationer, som blir
            lite patetiska. Jag skulle gärna ta debatten även med Agne, då
            man inte har hängt med och sett vad som har hänt.
          </note>
          <note>
            Vad gäller gröna miljömiljarden har vi gjort ett bra jobb tillsammans,
            framför allt s och mp. Det gäller miljöbilar, koldioxidbeskattningen
            och att storsatsa på trafiken.
          </note>
          <note>
            Men det finns saker kvar, Berndt. När du slutar i riksdagen undrar
            jag: Hur kommer du att kunna hjälpa till att beskatta flyget bättre
            så att det inte åker i sin fossila gräddfil längre? Hur kan vi
            få bättre klimatrelatering på alla skatter? Hur kan kilometerskatten
            införas? Är du beredd att jobba vidare med de här frågorna fast
            du själv slutar i riksdagen?
          </note>
          <note type="speaker">
            Anf. 99 BERNDT EKHOLM (s) replik:
          </note>
          <note>
            Fru talman! Det är väl bara att konstatera att riksdagen går
            miste om något mycket väsentligt. Det är säkert så att det blir
            mycket mindre chans att påverka när man inte är riksdagsledamot.
            Varje människa som blir politiker är väl besjälad av att arbeta
            för de förändringar som man tror på, oavsett om man befinner sig
            i riksdagen eller inte.
          </note>
          <note>
            Jag vill inte påstå att allt som Miljöpartiet föreslår är så
            väl genomtänkt. Det skapar opinion, och det är bra. Men jag tror
            generellt sett på modellen vilket för övrigt inte bara är Miljöpartiets
            idé utan också finns i det andra blocket att använda sig av skatter
            som drivkraft för att få en miljöutveckling. När det gäller bilismen
            tror jag att skatter är en bra metod att arbeta med, över huvud
            taget när det gäller infrastruktur, för att få en förändring till
            stånd. Det är det man kan kalla ekoskatter, att man växlar skattesystem.
            Jag tror att det är rätt tänkt.
          </note>
          <note type="speaker">
            Anf. 100 LOTTA HEDSTRÖM (mp) replik:
          </note>
          <note>
            Fru talman! Jo, och jag tror att klimatrelaterade skatter med
            nödvändighet, oavsett regering, kommer att bli en stor fråga nästa
            mandatperiod. Vem som än sitter på andra sidan vattnet här kommer
            riksdagen att behöva trycka på rejält, därför att klimathotet
            accelererar.
          </note>
          <note>
            Vad gäller opinionsbildning, Berndt Ekholm, är du en försiktig
            general. Du är trots allt nöjd med att det orealistiska Miljöpartiet
            2006 i ord har med sig en så stor del av partierna här i huset
            och att vi i samarbetet om budgeten med er har drivit igenom så
            många rejäla förändringar i miljöfrågor.
          </note>
          <note>
            Ta det här med klimattullar. Ta Världshandelsorganisationen,
            där miljöreglerna är överställda själva WTO-systemet. Är det inte
            bra att vara med och skapa opinion? Om man säger att det inte
            finns någon opinion för en miljödomstol och att man därför inte
            ska driva det förändras ju inte världen. Det är precis detta,
            att ligga på, att skapa opinion, som driver på gentemot de fattiga
            länderna. Vi ska inte heller acceptera att det är dåligt politiskt
            ledarskap i de fattiga länderna, när de säger: Nej, vi vill inte
            ha flera miljöpålagor. Det är naturligtvis dåligt ledarskap och
            brist på opinion som inte heller driver fram saker där.
          </note>
          <note>
            Berndt Ekholm! Erkänn att opinionsarbete och modet att driva
            djärva frågor, kanske ensam i fronten i många år, verkligen behövs!
          </note>
          <note type="speaker">
            Anf. 101 BERNDT EKHOLM (s) replik:
          </note>
          <note>
            Fru talman! Jag är inte emot att man driver opinionsarbete. Jag
            tycker att det är alldeles utmärkt som det är nu, att Miljöpartiet
            driver opinion och Socialdemokraterna regerar. Det går ju jättebra!
            Om väljarna är kloka kan man fortsätta på den linjen.
          </note>
          <note>
            Jag tror absolut att opinionsbildning är viktig, och jag har
            inget emot att man satsar rejält när det gäller opinionsbildning.
            Men om man befinner sig i regeringsställning måste man lägga förslag
            som har en chans att gå igenom. Om vi nu talar om den internationella
            arenan, i det internationella samfundet eller i Sverige ska man
            ha folket med sig.
          </note>
          <note>
            Då tror jag att en del av Miljöpartiets förslag tyvärr bara är
            opinionsbildning. De är inte realistiska. Klimattullar är ett
            exempel på det. Om man skulle lägga ett sådant förslag man kan
            ju fundera på om det är rätt tänkt skulle man inte ha en chans
            att komma någonstans. Man skulle skaffa sig ovänner och göra det
            svårare att nå framgång på andra områden. En regering måste satsa
            på vissa områden där man tror att man kan nå framgång och se till
            att man kan genomföra insatser.
          </note>
          <note>
            Man behöver en folklig opinionsbildning, gärna även av Miljöpartiet.
          </note>
          <note type="speaker">
            Anf. 102 GÖRAN LINDBLAD (m) replik:
          </note>
          <note>
            Fru talman! Driver Berndt Ekholm och Socialdemokraterna politik
            i miljöfrågor, eller driver ni omkring i politiken puffade än
            hit än dit av bland andra Miljöpartiet?
          </note>
          <note>
            Tycker Berndt Ekholm och Socialdemokraterna som kamraterna i
            vänsterkartellen när det gäller flygskatt? Berndt Ekholm och jag
            brukar ju åka med det stora flygbolaget från Göteborg då och då.
            Jag undrar om vi inte båda uppfattar det som kollektivtrafik att
            trängas på det fullsatta planet. Vad tycker Berndt Ekholm egentligen
            i den frågan?
          </note>
          <note>
            Det är väl alldeles utmärkt att Interparlamentariska unionen
            har synpunkter, men det är mer en diskussionsklubb än en institution
            som har ett verkligt inflytande. Hur driver Socialdemokraterna
            egentligen miljöfrågorna i FN och i EU?
          </note>
          <note>
            Man har haft makten i Sveriges riksdag i mer än tio år. Ändå
            säger Berndt Ekholm att det är en massa saker kvar att göra. Har
            den socialdemokratiska riksdagsgruppen inte något inflytande på
            den egna regeringen av samma partifärg utan försöker i stället
            driva frågorna i IPU i något slags internationell mening utan
            att nå så långt? Vad gör man inom FN och EU för att det verkligen
            ska bli något resultat av detta?
          </note>
          <note>
            Berndt Ekholm läser handlingarna som någon annan ibland läser
            Bibeln. Det står i reservationen om förändrad hotbild: I stället
            för en militär upptrappning mellan öst och väst förekommer nya
            former av hot såsom internationell terrorism, risker för global
            sjukdomsspridning, naturkatastrofer och konflikter kring sinande
            naturresurser.
          </note>
          <note>
            Miljön och naturresurserna är en fråga. Det finns ju ingen anledning
            att inte satsa på militär beredskap mot terrorister bara för att
            vi också ska bekämpa miljöförstöringen. Man måste väl faktiskt
            göra bådeoch?
          </note>
          <note>
            När det gäller prioriteringen inom mänskliga rättigheter tycker
            vi från alliansens sida att de grundläggande mänskliga rättigheterna
            är absolut viktigast när det gäller att introducera demokrati
            och rättsstater. Det finns ingen anledning att inte också driva
            frågan om de sociala mänskliga rättigheterna, men det är ju en
            helt annan sak.
          </note>
          <note>
            Prioriteringen på MR-området är tydlig.
          </note>
          <note type="speaker">
            Anf. 103 BERNDT EKHOLM (s) replik:
          </note>
          <note>
            Fru talman! När det gäller den sista frågan kan man ju inte låta
            bli att observera att Folkpartiet inte har skrivit under den reservationen.
            Det måste finnas någon anledning till det. När jag läser reservationen
            blir jag helt övertygad om att det beror på att man skjuter fram
            de ekonomiska, sociala och kulturella rättigheterna. Då vill inte
            Folkpartiet vara med. Det är i alla fall min tolkning.
          </note>
          <note>
            När det gäller flygskatter står jag självklart bakom regeringens
            framlagda förslag. Jag har ingen annan åsikt.
          </note>
          <note>
            Jag tycker att det är märkligt att säga att Sverige inte är drivande
            i FN eller i EU när det gäller miljöpolitiken. Jag har ändå deltagit
            i ett antal konferenser. Jag nämnde Riomötet och Johannesburgsmötet,
            men jag har deltagit även i andra konferenser som inte alls har
            med IPU att göra. Jag kan konstatera att EU är drivande i de konferenserna.
            Sverige är en av de parter inom EU som är allra mest drivande.
            Jag tycker att det är ett osant påstående att vi inte anstränger
            oss i det sammanhanget. Jag känner inte igen mig i den beskrivningen.
          </note>
          <note>
            Kommentaren om IPU förstår jag inte varför Göran Lindblad gör.
            Jag skulle vilja påstå att IPU har större inflytande på politiken
            än vad Moderaterna har, om vi ska använda oss av den lätta argumentationen.
          </note>
          <note>
            Jag är broderskapare, så jag läser inte som någon annan läser.
          </note>
          <note type="speaker">
            Anf. 104 GÖRAN LINDBLAD (m) replik:
          </note>
          <note>
            Fru talman! Då måste det vara så att Berndt Ekholm har hoppat
            över några rader i betänkandet. Jag tar Berndt Ekholm på orden
            när han säger att han inte läser på det sättet, men några rader
            var uppenbarligen inte med. Det gäller sjukdomsspridning och internationell
            terrorism. Då kan vi vara överens om det.
          </note>
          <note>
            När det gäller riksdagens socialdemokraters inflytande över regeringen
            var det alldeles uppenbart av Berndt Ekholms svar att man egentligen
            inte har något inflytande. Man förlitar sig på IPU och på att
            där driva åsikter som sedan studsar tillbaka till regeringen.
            Jag tycker att det är ett mycket konstigt sätt att bedriva politik
            när man företräder det parti som har något slags majoritet bakom
            sig, även om det är inom en vänsterkartell med stöd än här och
            än där från Vänstern och Miljöpartiet.
          </note>
          <note>
            Vad gör egentligen Socialdemokraterna för att det ska komma en
            ändring till stånd i arbetet inom FN och i EU? Berndt Ekholm sade
            att det görs saker, men vad sker? Jag har inte sett så mycket
            av det.
          </note>
          <note type="speaker">
            Anf. 105 BERNDT EKHOLM (s) replik:
          </note>
          <note>
            Fru talman! Det kan bero på att Moderaterna till denna dag inte
            har haft så väldigt stort intresse av att följa arbetet inom miljöområdet.
          </note>
          <note>
            Regeringen är faktiskt oerhört aktiv när det gäller arbetet inom
            EU. Vi har haft miljöministrar som har varit besjälade att jobba
            hårt. Senast är det Lena Sommestad.
          </note>
          <note>
            Det räcker med att peka på vårt arbete med klimatpolitiken där
            vi var föregångare. Det finns fler exempel, som kemikaliepolitiken.
            Vi placerade en av våra bästa tjänstemän inom ramen för Margot
            Wallströms direktorat när hon var miljökommissionär för att arbeta
            med kemikaliepolitiken. Man nådde stora framgångar och har sedan
            fått ett starkt motstånd från bland annat den tyska kemikalieindustrin.
            Det finns flera områden att räkna upp. Det är ett osant påstående
            att den socialdemokratiska regeringen inte är aktiv i EU-sammanhang.
          </note>
          <note>
            Samma sak gäller FN. Det har varit ett signum inte minst för
            statsministern själv att jobba intensivt med miljöfrågorna både
            på hemmaplan och internationellt.
          </note>
          <note>
            Under den förra valrörelsen ansåg Göran Persson att det var så
            viktigt att han reste till Johannesburg och deltog någon dag på
            världsmiljömötet. Det är väl om något en signal som markerar att
            den socialdemokratiska regeringen tillmäter miljöpolitiken väldigt
            stor betydelse.
          </note>
          <note>
            Göran Lindblads kommentarer om IPU är väldigt irrelevanta. Jag
            förstår inte kopplingen att vi skulle gå omvägen över IPU. Jag
            redovisade att det är viktigt att vi har ett världsparlament som
            arbetar med de här miljöfrågorna och att vi har ett starkt parlamentariskt
            stöd för att arbeta med dem och förbättra situationen. Det tycker
            jag att Göran Lindblad ska vara tacksam för.
          </note>
          <note>
            Till slut ska jag säga något positivt. Jag har i betänkandet
            noterat att Moderaterna svänger i den internationella miljöpolitiken
            och ansluter sig till ståndpunkter som andra partier har stått
            för tidigare. Det tycker jag är positivt.
          </note>
          <note>
            Överläggningen var härmed avslutad.
          </note>
          <note>
            17 § Migration och asylpolitik
          </note>
          <note>
            Föredrogs
          </note>
          <note type="speaker">
            Anf. 106 TOBIAS BILLSTRÖM (m):
          </note>
          <note>
            Fru talman! Jag börjar med att yrka bifall till reservation nr
            1 och säga att vi självfallet står bakom alla våra reservationer
            i detta betänkande men att vi för tids vinnande inte yrkar på
            dem.
          </note>
          <note>
            Fru talman! I dag debatterar riksdagen den svenska migrations-
            och asylpolitiken. Det finns anledning för mig att vara hård när
            det gäller omdömet om detta politikområde som är ett dåligt skött
            pastorat där många människor far illa och där utvecklingen ofta
            sker med myrsteg i mörkret.
          </note>
          <note>
            Det är nog få områden som är i så stort behov av reformer och
            där man ändå från Socialdemokraternas horisont väljer att hantera
            politiken styckevis och delt.
          </note>
          <note>
            Vi har från moderat sida ändå ställt upp på ett antal av de reformer
            som trots allt presenterats under denna mandatperiod. Den nya
            instans- och processordningen är nu på plats och vi följer med
            stort intresse den utveckling som den innebär.
          </note>
          <note>
            Denna ordning får emellertid inte skymma det faktum att det framöver
            kommer att vara nödvändigt med en översyn av såväl bestämmelser
            som praxis. Vi är inte färdigbyggda när det gäller detta system,
            långt därifrån.
          </note>
          <note>
            För oss moderater gäller i dag tre grundprinciper för vår syn
            på asyl- och migrationspolitiken.
          </note>
          <note>
            För det första är det bra att människor vill komma till Sverige.
            Det betyder att Sverige är ett attraktivt land att leva, bo och
            arbeta i.
          </note>
          <note>
            För det andra ska människor som är förföljda kunna få en fristad
            i Sverige. Rätten att söka asyl är fundamental enligt internationella
            konventioner, och Sverige har ett absolut ansvar för att upprätthålla
            flyktingars rätt att söka asyl i enlighet med dessa konventioner.
          </note>
          <note>
            För det tredje ska alla som kommer till vårt land arbeta och
            göra rätt för sig. Ingen har rätt att begära att ett land ska
            ställa upp med försörjning när skyddsbehov saknas.
          </note>
          <note>
            En utomordentligt viktig komponent som fortfarande återstår att
            lösa ut är frågan om hur människor ska kunna beredas större möjligheter
            att komma till Sverige på andra sätt än enbart som flyktingar.
            För att klara tillväxten och välfärden och för att ge människor
            som saknar flyktingskäl en möjlighet att söka sig hit anser vi
            att Sverige bör öppna sig för ökad arbetskraftsinvandring. Ökade
            möjligheter till detta skulle sannolikt också minska den stora
            tillströmning av asylsökande utan asyl- eller skyddsskäl som vi
            i dag har till Sverige.
          </note>
          <note>
            Man ska hamna i rätt kö från början i arbetskraftskön i stället
            för asylkön om man inte har asylskäl. Det skulle sannolikt även
            leda till snabbare integration på arbetsmarknaden och därmed till
            mindre problem med utanförskap och bidragsberoende bland invandrare.
            En ökad möjlighet att arbetskraftsinvandra skulle även minska
            möjligheterna att göra vinster genom människohandel.
          </note>
          <note>
            En person som kommer till Sverige som arbetskraftsinvandrare
            bör enligt Allians för Sverige ha rätt till tidsbegränsat uppehållstillstånd
            som ska utfärdas för ett år i taget. Arbetsgivaren bör fritt få
            avgöra vem han eller hon vill anställa. Om man kan visa att man
            har ingått ett anställningsavtal ska man också kunna beviljas
            såväl uppehållstillstånd som arbetstillstånd utan övrig diskussion.
            Om anställningen går förlorad ska personen få stanna i Sverige
            under tre månader för att söka ett nytt arbete. Om det inte lyckas
            faller därefter grunden för uppehållstillståndet. Efter fem års
            arbete i Sverige bör permanent uppehållstillstånd normalt kunna
            beviljas.
          </note>
          <note>
            Vidare bör det bli tillåtet för medborgare från länder utanför
            EU och EES-området att vistas i Sverige under en period av tre
            månader för att kunna söka arbete. Under tiden ska det självfallet
            ställas krav på självförsörjning och eget ansvar för boende.
          </note>
          <note>
            Jag är nöjd med att kunna konstatera att de fyra borgerliga partierna
            i Allians för Sverige på den här liksom på andra punkter när det
            gäller arbetskraftsinvandringen står eniga i ett stort antal reservationer
            till betänkandet.
          </note>
          <note>
            Lika intressant är det att konstatera att våra motståndare i
            form av Socialdemokraterna, Miljöpartiet och Vänsterpartiet har
            helt spretande uppfattningar i denna liksom i många andra frågor.
            Socialdemokraterna vill inte ha något annat än en synnerligen
            begränsad möjlighet att söka arbete i Sverige. Den ska främst
            baseras på fackets vetorätt. Det är alltså samma princip som vi
            har sett sedan 1968, då Tage Erlander kapitulerade inför LO och
            tyvärr införde det system som fortfarande existerar.
          </note>
          <note>
            Miljöpartiet är visserligen preliminärt positivt, men Vänsterpartiet
            är i detta betänkande direkt avvisande och har inte en enda egen
            reservation till förmån för arbetskraftsinvandring i betänkandet.
          </note>
          <note>
            Det är faktiskt inte för mycket att säga att den väljare som
            står i begrepp att lägga sin röst i höst kommer att ha ytterligt
            svårt att se vilken migrationspolitik som kommer att föras av
            Socialdemokraterna och deras regeringsunderlag. Det är en betänklig
            sak.
          </note>
          <note>
            Avslutningsvis är vi moderater öppna för diskussioner om migrationspolitikens
            utformning. Det är vi alltid. Klart är dock att de grundprinciper
            som jag har redogjort för här måste ligga till grund för ett sådant
            samråd. Det går inte att bygga en solid bas för en framtida migrationspolitik
            utan att inse kopplingen mellan arbetskraft, rörlighet och möjligheten
            att söka sig en framtid i andra länder och den kravprofil som
            då bör finnas.
          </note>
          <note type="speaker">
            Anf. 107 ANNE-MARIE EKSTRÖM (fp):
          </note>
          <note>
            Fru talman! Det här är den sista debatten om migrationspolitik
            under den här mandatperioden. Jag har räknat ut att det är den
            åttonde det här riksdagsåret.
          </note>
          <note>
            Det senaste året har det hänt en del förändringar till det bättre,
            åtminstone på papperet det måste jag erkänna. Men det har tagit
            tid. Redan i november 2001 begärde riksdagen ett förslag från
            regeringen om hur det skulle gå till att lägga ned Utlänningsnämnden
            för att få en mer rättssäker asylprocess. Först i september 2005
            fattades beslutet, och de nya domstolarna har nu varit i kraft
            i ungefär en månad.
          </note>
          <note>
            Fru talman! Min allra första interpellationsdebatt i riksdagen
            på hösten 2002 handlade om hur man ska beakta asylsökande barns
            hälsoskäl. När jag tittade i protokollet såg jag att jag redan
            då påtalade att det fanns barn i asylsökande familjer som tystnade
            och blev apatiska.
          </note>
          <note>
            Men mycket lite hände inte förrän kyrkornas påskupprop förra
            året då ca 150 000 personer krävde en flyktingamnesti och att
            de apatiska barnen skulle få stanna i Sverige. Folkopinionen bidrog
            till att vi fick en tillfällig lag som har medfört att många barnfamiljer,
            varav en del har levt gömda av rädsla för att återvända till hemlandet,
            har fått uppehållstillstånd.
          </note>
          <note>
            Även om jag i de flesta andra frågor inte tycker som Miljöpartiet
            och Vänsterpartiet och även om Folkpartiet hade ett något annorlunda
            förslag måste jag ge er en eloge för att ni drev igenom den tillfälliga
            lagen. Den har medfört att många människor har kunnat starta ett
            nytt liv.
          </note>
          <note>
            Fru talman! Den tillfälliga lagen har dock inte gynnat alla.
            Det finns apatiska barn som fortfarande inte har fått något beslut.
            I några fall har föräldrarna polisanmälts för att ha förgiftat
            barnen eller misshandlat dem på annat sätt. Det som förvånar mig
            är bland annat att dessa barn fortfarande bor tillsammans med
            föräldrarna trots att de är misstänkta för att ha misshandlat
            dem om det nu är så. Borde inte barnen ha skilts från sina föräldrar
            så snart misstanke uppstod om att de blir misshandlade?
          </note>
          <note>
            Jag har också en annan fråga om de här barnen. Vad händer med
            dem om det visar sig att de har misshandlats? Ska de då avvisas
            tillsammans med sina misshandlande föräldrar? Dessutom har utredningen
            om de här barnen tagit alldeles för lång tid. Det återstår att
            se huruvida de har blivit misshandlade eller inte. Det finns inga
            klara bevis på att de har blivit det.
          </note>
          <note>
            Fru talman! Familjer med riktigt små barn har inte heller fått
            stanna och inte heller ensamstående. I går fick jag ett telefonsamtal
            om en familj som har väntat i flera år på besked om sitt överklagande.
            De har bland annat en dotter på över 18 år som är så neddrogad
            att hon går som en zombie.
          </note>
          <note>
            Fru talman! Det återstår således mycket att göra för att flyktingpolitiken
            ska bli human och rättssäker. Det visar inte minst att det till
            betänkandet finns hela 64 reservationer som spänner över många
            delar i asylpolitiken.
          </note>
          <note>
            Jag har redan nämnt barnen. De återkommer ständigt i våra debatter.
            Asylsökande barn är ännu mer utsatta än andra barn. Det är glädjande
            att utskottet har fört in en skrivning där det klart uttalas att
            barnen ska höras i asylutredningen även inför migrationsdomstolen
            och att utskottet starkt betonar vikten av att barnen möts av
            ett humant och rättssäkert asylsystem. Dessutom görs ett tillkännagivande
            till regeringen om att det behövs särskilda barntolkar.
          </note>
          <note>
            Förhoppningsvis stannar utskottets ställningstagande inte bara
            vid tomma ord, vilket tyvärr har hänt många gånger förr. Vi hoppas
            att det blir en realitet.
          </note>
          <note>
            Folkpartiet vill dock gå längre när det gäller barnen. Hänsynen
            till barnens bästa måste väga tyngre i asylprocessen och som regel
            gå före samhällets intresse av att reglera invandringen. Dessutom
            anser Folkpartiet tillsammans med några andra partier att lagen
            ska ändras så att barn ska kunna få uppehållstillstånd om det
            föreligger särskilt ömmande skäl, och inte synnerliga som det
            står i den nya utlänningslagen. Detta anser vi tillsammans med
            Kristdemokraterna och Centerpartiet.
          </note>
          <note>
            Men, fru talman, även när det gäller asylprocessen i dess helhet
            finns det en hel del övrigt att önska. För att alla ska kunna
            ha tilltro till att de beslut som fattas är rättssäkra måste hela
            asylprocessen vara rättssäker. Genom de nya migrationsdomstolarna
            har andra instans förhoppningsvis blivit mer rättssäker med bland
            annat möjlighet för den asylsökande att framföra sina skäl muntligt.
          </note>
          <note>
            Men ingen kedja är starkare än sin svagaste länk. Även på Migrationsverket
            måste rättssäkerheten ökas. Visst finns det i dag problem som
            ställer till svårigheter. Många asylsökande har i dag inte identitetspapper
            med sig när de kommer. Men de som flyr har många gånger svårigheter
            att få giltiga handlingar från de myndigheter som de flyr ifrån,
            eller så har de blivit lurade av någon smugglare att slänga sina
            handlingar.
          </note>
          <note>
            Därför, fru talman, används ibland till exempel språkanalyser.
            Jag vänder mig inte mot användandet av språkanalyser i sig för
            att ta reda på från vilket land asylsökande kommer. Men en språkanalys
            får inte vara det enda underlaget för ett beslut. Det säger också
            Barbro Holmberg i ett svar på en skriftlig fråga som jag ställt.
            Dessutom är det viktigt att analyserna görs på ett rättssäkert
            och vetenskapligt sätt. Men så är det inte i dag.
          </note>
          <note>
            Jag har tagit del av ett par fall där det enda som ligger till
            grund för beslutet är språkanalysen. I ett inslag i Aktuellt i
            Sveriges Television har det framkommit att av de språkanalyser
            som hittills har utförts upplever Migrationsverket självt att
            ca 10 % är felaktiga, det vill säga att av de ca 4 0005 000 språkanalyser
            som görs varje år kan så många som 400500 vara felaktiga. Detta
            är inte rättssäkert.
          </note>
          <note>
            Dessutom är det så att de som utför analyserna är anonyma bortsett
            från ett identitetsnummer. Det kan komma att ändras i samband
            med att migrationsdomstolarna införs därför att det då kan krävas
            att identiteten avslöjas för att använda den som bevis i samband
            med en muntlig förhandling.
          </note>
          <note>
            Inte heller framgår det vilken utbildning som krävs för en språkanalytiker.
            Numera har Migrationsverket bytt leverantör. I avtalet står det
            att de som utför språkanalyser om möjligt ska ha högre utbildning.
          </note>
          <note>
            Det jag fann mest märkligt i ett av de fall som jag tagit del
            av var att analytikerna också analyserar den engelska som kvinnan
            i sammanhanget talar kvinnan kommer från Afrika. Den analytiker
            som kommer från land x tror att kvinnan kommer från land x, och
            den analytiker som kommer från land y tror att kvinnan kommer
            från land y detta utifrån den engelska som talas.
          </note>
          <note>
            Onekligen behöver det göras en översyn av hur Migrationsverket
            använder språkanalyser och av hur rättssäkra dessa är.
          </note>
          <note>
            Fru talman! Det finns en rad ytterligare punkter i betänkandet
            där Folkpartiet har reservationer. Jag ska här ta upp några av
            dem.
          </note>
          <note>
            Redan i samband med att den nya asyllagstiftningen togs föreslog
            vi att en asylsökandes offentliga biträde inte ska utses av Migrationsverket
            utan av migrationsdomstolen. Det är det offentliga biträdet som
            ska bistå den asylsökande både vid handläggningen på Migrationsverket
            och i migrationsdomstolen. I betänkandet säger majoriteten att
            Migrationsverket inte är motpart till utlänningen vid handläggningen
            vid verket. Det är väl till en viss del sanning. Men när ärendet
            sedan kommer till domstolen är Migrationsverket verkligen den
            asylsökandes motpart.
          </note>
          <note>
            Fru talman! Förutom att själva asylprocessen ska vara human och
            rättssäker måste också mottagandet av de asylsökande vara humant,
            och de asylsökande måste behandlas med respekt. En proposition
            om mottagandet har länge aviserats. Men var finns den?
          </note>
          <note>
            Folkpartiet anser att mottagandet måste ses över helt och hållet.
            Enligt vår syn borde Migrationsverket enbart ägna sig åt själva
            utredningen. Mottagandet i övrigt vill vi överlåta till kommuner
            och frivilligorganisationer.
          </note>
          <note>
            Det är också viktigt att de asylsökande verkligen får något att
            sysselsätta sig med, i första hand ett riktigt arbete. Vidare
            är det viktigt att utreda vilken kunskap och kompetens de asylsökande
            bär med sig.
          </note>
          <note>
            Fru talman! Förhoppningsvis kommer asylprocessen att bli mer
            rättssäker och få en större tilltro i framtiden så att ingen ska
            behöva gömma sig och gå under jorden. Men självklart kommer människor
            också i framtiden att få avslag på sina ansökningar. Ett återvändande
            måste då vara värdigt, och de som återvänder ska få hjälp och
            stöd.
          </note>
          <note>
            I det sammanhanget kan det nämnas att vi tycker att det kan vara
            bra med återvändandeavtal, men dessa bör inte vara kopplade till
            motprestationer. Risken finns då att själva återtagandet av landets
            medborgare på ett bra sätt inte blir det väsentliga utan i stället
            till exempel löften om avskaffat visumtvång som i Bosnien till
            exempel.
          </note>
          <note>
            Folkpartiet har vid ett flertal tillfällen framfört att tveksamma
            avvisningar bör följas upp, inte minst för att skaffa kunskap
            om landet i fråga.
          </note>
          <note>
            Fru talman! Folkpartiet efterlyser också en samlad analys av
            varför antalet anmälningar till FN:s kommitté mot tortyr och i
            Europadomstolen ökat mot Sverige och av vad man ska göra för att
            Sverige i framtiden inte ska fällas.
          </note>
          <note>
            Trots att EG:s direktiv tillåter att en gammal mamma eller pappa
            ska ha rätt att få komma till Sverige och bo hos sina barn valde
            den svenska socialdemokratiska regeringen att inte ta med det
            i den svenska lagen när denna för någon månad sedan beslutades
            tyvärr! Det är många som är oroliga för en ensam kvarvarande mamma
            eller pappa i hemlandet. Detta kan också påverka integrationen
            i Sverige.
          </note>
          <note>
            För många föräldrar och andra anhöriga är det dessutom svårt
            att få besöksvisum. Vid beviljandet görs en bedömning av om det
            är troligt att personen kommer att lämna landet. En mormor som
            bor på andra sidan jordklotet borde ha samma rätt som jag att
            någon gång då och då träffa sina barnbarn eller delta vid en nära
            anhörigs bröllop eller begravning. Jag tror också att genom att
            göra det lättare att få besöksvisum minskas risken att den som
            kommer hit stannar för gott.
          </note>
          <note>
            Fru talman! Till sist vill jag påpeka hur viktigt det är att
            vi tillåter arbetskraftsinvandring även från länder utanför EU.
            Inom en nära framtid kommer det att behövas fler som försörjer
            mig och andra 40-talister. I övrigt har Tobias Billström klart
            redogjort för hur vi ser på detta med arbetskraftsinvandring där
            vi har gemensamma reservationer.
          </note>
          <note>
            Även om mycket, som sagt, är gjort finns det mycket kvar att
            göra. Att detta är en fråga som engagerar många är tydligt. Många
            har hört av sig till oss i socialförsäkringsutskottet inför nästan
            varje debatt. Intresset har visat sig inte minst i form av alla
            journalister som stundtals belägrat korridoren utanför socialförsäkringsutskottets
            sessionssal. Jag sitter också med i skatteutskottet, men jag tror
            inte att vi någonsin haft några journalister utanför när vi har
            avslutat vårt möte.
          </note>
          <note>
            Till sist, fru talman: Det är viktigt att ta till vara engagemanget
            både bland människor och bland oss som är engagerade i de här
            frågorna. Jag och Folkpartiet tänker fortsätta att kämpa för en
            human och rättssäker asylpolitik.
          </note>
          <note>
            Jag yrkar bifall till reservationerna 1 och 23, men självklart
            står jag bakom alla övriga reservationer där Folkpartiet finns
            med.
          </note>
          <note type="speaker">
            Anf. 108 SVEN BRUS (kd):
          </note>
          <note>
            Fru talman! I den första reservationen i betänkandet säger fyra
            partier att den svenska migrationspolitiken ska vara öppen, human
            och generös. Det är tre självklara honnörsord, kan man tycka.
            Ändå finns det anledning att påminna om de här viktiga begreppen
            och att göra det gång på gång.
          </note>
          <note>
            Orsaken är att den migrationspolitik som förs av den nuvarande
            regeringen så dåligt förmår att hantera de här problemen. Problem
            finns naturligtvis även på detta område.
          </note>
          <note>
            I den bästa av världar är visionen en öppenhet över alla landgränser,
            en värld där alla ska kunna välja det land där de vill skapa sig
            en framtid. Men än så länge lever vi inte i den bästa av världar.
          </note>
          <note>
            I vårt land är vi överens om att det krävs en reglerad invandring.
            Men även inom ramen för en reglerad invandring kan mycket mer
            åstadkommas än som i dag sker när det gäller att ta vara på de
            möjligheter som ligger i en större öppenhet.
          </note>
          <note>
            Regeringens politik på migrationsområdet har varit inriktad på
            att åtgärda verkliga eller förmenta problem snarare än på att
            ta vara på möjligheterna.
          </note>
          <note>
            En av möjligheterna på det här området är den som handlar om
            arbetskraftsinvandring till vårt land. Det är i högsta grad relevant
            att tala om arbetskraftsinvandring trots hög arbetslöshet. Det
            kan tyckas paradoxalt, men det är ändå rimligt att föra det resonemanget.
          </note>
          <note>
            Den demografiska utvecklingen i vårt land präglas av låga födelsetal
            och en alltmer åldrande befolkning. Obalansen mellan förvärvsarbetande
            och bidragsförsörjda förvärras av att så många i arbetsför ålder
            står utanför arbetslivet i dag.
          </note>
          <note>
            Genom en ökad arbetskraftsinvandring även från länder utanför
            EU och EES-området kan vi förbättra den demografiska balansen
            och få en mera dynamisk samhällsutveckling i vårt eget land. Det
            finns delar i vårt land och också yrkesområden där det råder brist
            på arbetskraft. Just därför kan en ökad arbetskraftsinvandring
            också bidra till en starkare ekonomisk tillväxt i Sverige.
          </note>
          <note>
            En person som kommer till Sverige för att arbeta bör ha rätt
            till ett tidsbegränsat uppehållstillstånd under ett år i taget,
            menar vi. Det måste vara fritt för arbetsgivaren att anställa
            den han eller hon finner lämpligast för arbetet. Om anställningen
            skulle upphöra ska personen få stanna i landet under tre månader
            för att söka ett annat arbete. Om det mot förmodan inte skulle
            lyckas upphör ju grunden för uppehållstillstånd.
          </note>
          <note>
            Fru talman! Om fler människor från andra länder får arbete i
            Sverige leder det rimligen till att den nuvarande diskrimineringen
            av invandrare på arbetsmarknaden minskar. Invandrare kommer att
            förknippas med något positivt och inte, som ofta nu, med omhändertagande
            och problem. Därför är den här frågan, som så många andra på det
            här området, också i hög grad en fråga om vilka attityder vi skapar.
          </note>
          <note>
            Fru talman! Arbete är nyckeln till delaktighet och integration
            i samhället. Det gäller också de asylsökande. En tidig kontakt
            med arbetslivet är därför avgörande för asylsökandes chanser att
            få ett arbete. Därför måste det bli enklare för asylsökande att
            få arbetstillstånd, samtidigt som handläggningstiderna måste kortas.
            Det betyder väldigt mycket för en persons självförtroende att
            ha ett arbete, att betyda någonting, att ha en plats i samhället.
            Det gäller inte minst för de asylsökande som fått avslag på sin
            ansökan. Därför bör det vara möjligt att arbeta så länge som avvisningen
            inte kan verkställas. Vidare anser vi kristdemokrater att en asylsökande
            som fått avslag men som har ett arbete som man kan försörja sig
            på ska kunna få ett tidsbegränsat uppehållstillstånd detta utan
            att behöva åka tillbaka till hemlandet och söka därifrån.
          </note>
          <note>
            Fru talman! Viseringsfrågorna är högst aktuella när vi talar
            om migrationspolitik. Efter anslutningen till Schengenavtalet
            har listan över viseringspliktiga länder blivit allt längre. Bland
            de viseringspliktiga länderna återfinns sådana länder som många
            av de asylsökande i Sverige och Europa i själva verket kommer
            ifrån. Därför finns det anledning att se över listan över viseringspliktiga
            länder och inte tillåta att den får växa. Sverige bör i själva
            verket verka för att den ska kortas.
          </note>
          <note>
            När man bedömer om visum ska beviljas sker det utifrån sannolikheten
            att den sökande kommer att stanna i Sverige. Om det förefaller
            troligt avslås ju ansökan. Det kan för väldigt många människor
            innebära att man inte kan få besök av en nära anhörig ens i samband
            med stora familjehögtider. Vi kristdemokrater menar att det finns
            anledning att se över systemet med besöksvisum utifrån rimliga
            krav på släkt- och familjegemenskap.
          </note>
          <note>
            Vi menar också att regeringen bör utreda förutsättningarna för
            att införa asylvisum eller det som man skulle kunna kalla för
            nödvisum. Det är tyvärr inte ovanligt att skyddsbehövande personer
            anlitar skrupelfria människosmugglare för att ta sig till Sverige.
            Det innebär stora risker och stort mänskligt lidande. Exemplen
            på detta är förfärande. Transportörsansvaret, som vi ska diskutera
            lite senare här i eftermiddag, innebär också att det är svårt
            för många att ta sig till EU och EES-området på ett lagligt sätt.
            Detta är inhumant och oacceptabelt.
          </note>
          <note>
            Fru talman! Vi har fått en ny instans- och processordning i utlänningsärenden.
            Det har tagit lång tid att komma dit, men det är en efterlängtad
            och bra reform. Nu måste vi visa tilltro till den nya ordningen
            och ge den nya instans- och processordningen resurser och tilltro
            att fungera på det sätt vi önskar.
          </note>
          <note>
            Inget är så bra att det inte kan förbättras ytterligare. Vi anser
            till exempel att ett system med medborgarvittnen i ett asylärende
            bör införas, om den sökande önskar det. Det skulle kunna öka öppenheten
            i asylprocessen.
          </note>
          <note>
            Vi anser vidare att det bör göras en översyn av Migrationsverkets
            användning av språktester, som Anne-Marie Ekström redan har varit
            inne på här. I regleringsbrevet bör regeringen ange att testerna
            ska upphöra medan översynen pågår. Vi anser också att regeringen
            bör återkomma med redogörelser för vilka åtgärder man har vidtagit
            för att förverkliga det tidigare kravet på att i första hand anlita
            auktoriserade tolkar och översättare i asylprocessen.
          </note>
          <note>
            Fru talman! Dagens betänkande rymmer också ett viktigt tillkännagivande
            som har att göra med barnens situation i asylprocessen. Det är
            bra att utskottet betonar hur viktigt det är att barn som söker
            skydd i Sverige möts av ett humant och rättssäkert asylsystem.
            Barns egna asylskäl ska naturligtvis utredas grundligt och redovisas.
            En rad satsningar har gjorts i den riktningen, som också redovisas
            i betänkandet. Enligt en utvärdering som Rädda Barnen gjort har
            Migrationsverket blivit bättre på att höra barns egna asylskäl.
            Det är positivt. Men utskottet konstaterar också att det fortfarande
            finns brister i handläggningen.
          </note>
          <note>
            Viktiga aktörer i en rättssäker asylprocess är naturligtvis tolkarna.
            Regeringen bereder redan nu ett förslag som bland annat handlar
            om tolkarnas utbildning. Där talas det om fördjupningskurser och
            om särskild utbildning i att tolka för barn. Utskottet förutsätter
            i tillkännagivandet att frågan om behovet av speciella barntolkar
            tas med i det här sammanhanget och att regeringen snarast återkommer
            till riksdagen med förslag. Det finns anledning att noga följa
            vad som händer i frågan.
          </note>
          <note>
            Fru talman! Avslutningsvis står jag naturligtvis bakom de kristdemokratiska
            reservationer som vi har själva och tillsammans med andra partier.
            Men för att vinna tid yrkar jag här bifall bara till reservationerna
            1 och 15.
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            18 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkterna 26
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 6
          </note>
          <note>
            Övriga punkter
          </note>
          <note>
            19 § (forts. från 17 §) Migration och asylpolitik (forts. SfU10)
          </note>
          <note type="speaker">
            Anf. 109 KALLE LARSSON (v):
          </note>
          <note>
            Fru talman! Vi lever som bekant i en orättvis världsordning.
            Vi lever i en värld där de allra rikaste människorna har makt
            över andra människors liv bara i kraft av sin rikedom. Vi lever
            i en värld där enskilda företag har större förmögenhet på sina
            konton än vad hela länder har som bnp. Vi lever i en värld där
            många män har stora förmögenheter som är skapade på kvinnors bekostnad.
            Vi lever i en värld där företag och privatpersoner, många gånger
            med rovdrift på miljön som vapen, driver fram privata vinster.
          </note>
          <note>
            Så länge vi lever i en sådan värld kommer också människor att
            tvingas lämna sina länder. Det kommer säkert att vara så också
            i framtiden, när dessa motsättningar är övervunna jag är nämligen
            optimist inför framtiden att människor behöver eller vill flytta
            och bosätta sig på andra platser i världen än där de är födda.
            Förhoppningen för vår del är dock att detta ska kunna ske av fri
            vilja och inte därför att man tvingas.
          </note>
          <note>
            I den världsordning vi har i dag spelar internationella konventioner,
            som Sverige också har undertecknat, en stor roll. Respekten för
            de internationella konventioner som vi har undertecknat om mänskliga
            rättigheter, om kvinnors rättigheter, om rätten att söka och åtnjuta
            skydd undan förföljelse är bland det väsentligaste vi i denna
            kammare kan diskutera.
          </note>
          <note>
            I dag handlar det om migration och asylpolitik. Det är väl värt
            att säga att när man diskuterar dessa frågor finns det de och
            det har inte varit osynligt utan tvärtom fullt öppet redogjort
            för som ser frågan om flyktingpolitik, migration och asylpolitik
            som en fråga om nytta för Sverige, som om utgångspunkten vore
            att vi har behov av att människor kommer hit. Missförstå mig inte:
            Det är klart att det är bra att människor får komma till Sverige.
            Men utgångspunkten för asylpolitiken måste förstås vara solidaritet,
            ett begrepp som tyder på ömsesidighet. Det måste förstås vara
            en rättighet man har att i ett annat land söka och åtnjuta skydd.
            Annars är risken uppenbar att asylpolitiken blir en konjunkturfråga.
            Vissa perioder har man råd att ta emot människor från andra länder
            medan man i andra perioder inte längre har råd, och därför snävas
            möjligheterna in att få stanna i Sverige vid förföljelse.
          </note>
          <note>
            Fru talman! Jag tror att det är viktigt att ta med sig dessa
            perspektiv så att man inte hamnar fel i den debatt vi har framför
            oss.
          </note>
          <note>
            Vi får ibland frågan från ministrar, statssekreterare och emellanåt
            på gatan om vi i Vänsterpartiet verkligen står bakom den reglerade
            invandringen. Svaret på frågan är både ja och nej. Vi står bakom
            principen om att det i dag ska finnas en reglerad invandring.
            Den som talar om öppna gränser och fri invandring är antingen
            en person som lever i framtiden, där också jag skulle vilja leva,
            där vi kan tala om och välkomna öppna gränser, eller också en
            person som anser att öppna gränser i dag skulle innebära en press
            på människors löneanspråk och människors förmåga att göra sig
            hörda på arbetsmarknaden. Man är antingen en drömmare som har
            mycket gemensamt med vår dröm eller också en cynisk person som
            vill sätta press på möjligheterna på arbetsmarknaden.
          </note>
          <note>
            Men vi står inte bakom den reglerade invandring vi i dag har.
            Skillnaden är betydelsefull. Vi har i stället i det betänkande
            vi nu diskuterar ett stort antal reservationer som pekar på vilken
            politik vi i stället skulle vilja föra. 24 reservationer bär Vänsterpartiets
            namn. En del är gemensamma med andra, men i några fall är de helt
            självständiga.
          </note>
          <note>
            Vi har nu möjlighet, fru talman, att summera den gångna mandatperiodens
            flyktingpolitik. Det är lätt att konstatera att det har varit
            en dragkamp. Det har varit en dragkamp mellan å ena sidan den
            mörka kraften, den mörka sidan, och å andra sidan den ljusa kraften,
            den ljusa sidan. Det har varit de som vill inskränka, begränsa
            och försvåra samt de som snarare vill välkomna, öppna och göra
            flyktingpolitiken mer human.
          </note>
          <note>
            Vi börjar med den mörka sidan, del 1 av vad som har hänt. Det
            är lätt att konstatera att vi de senaste åren sedan förra valet
            har fått en hårdare flyktingpolitik. Den är mer restriktiv i dag.
            Ett exempel på det är att de som har fått möjlighet att stanna
            har nästan halverats sedan förra valet.
          </note>
          <note>
            Vi har också sett hur den EU-anpassade harmoniseringen har inneburit
            att förslag efter förslag vi återkommer till sådana i nästa debatt
            som innebär ökad restriktivitet har föredragits för denna riksdag.
            De förslag som EU har genomfört, som har varit mer positiva när
            det gäller flyktingmottagande, är, milt uttryckt, få om några.
          </note>
          <note>
            Vi har också sett hur järnaxeln mellan socialdemokrater och moderater
            de senaste åren i allt väsentligt har upprätthållits. Jag ska
            ge några exempel. Det var Socialdemokraterna och Moderaterna som
            bildade majoritet i Kommittén för översyn av utlänningslagstiftningen.
            Det är ett arbete som ligger till grund för införandet av den
            nya instans- och processordningen. I det sammanhanget vill jag
            bara notera, utan att yrka bifall, att vi ställer oss bakom den
            reservation som nu finns om att ändra begreppet synnerligen ömmande
            omständigheter till särskilt ömmande omständigheter, precis som
            vi gjorde i utredningen.
          </note>
          <note>
            Vi har också gemensamt med flera andra partier en reservation
            i betänkandet om att det inte längre ska vara Migrationsverket
            som utser offentliga biträden i domstolarna.
          </note>
          <note>
            Det var också Socialdemokraterna och Moderaterna som sade nej
            till att de apatiska barnen ska få stanna i Sverige. Det är en
            debatt som jag personligen minns mycket väl från denna kammare.
            Jag vet att flera debattörer i dag har minnen från den som en
            av de svåraste debatterna vi har genomlidit. Det handlar om barn
            som lever i en situation som det helt enkelt är svårt att göra
            något åt, annat än att få börja ett tillfrisknande genom att få
            chansen till den trygghet som ett uppehållstillstånd innebär.
          </note>
          <note>
            Det har varit en diskussion om dessa frågor de senaste veckorna.
            Regeringens utredare Marie Hässle har lämnat en delrapport i fråga
            om kartläggningen av den situation som har funnits under ett antal
            år. Det finns mycket att säga om den, men det är inte nu tillfälle
            att utveckla resonemangen. Men en sak kan man konstatera: att
            i utredningen dras slutsatsen dels att det var långt ifrån någon
            humanitär katastrof att många av dessa barn får stanna som någon
            antydde dels att det faktum att barnen får stanna också är det
            som bedöms av utredaren vara det som enskilt gör mest för möjligheten
            att komma tillbaka till livet igen.
          </note>
          <note>
            Det var dessutom socialdemokrater och moderater som avvisade
            en generell flyktingamnesti i omröstningen i höstas. Det är det
            förslag som hade varit enkelt att genomföra och som hade gett
            både upprättelse och uppehållstillstånd för ett stort antal människor.
            Visst har järnaxeln bestått, och den mörka sidan har skördat en
            del framgångar de senaste åren.
          </note>
          <note>
            Samtidigt finns det motbilder. Det finns ett annat ljus att skåda
            om man så önskar. Förändringar till det bättre har skett, som
            Anne-Marie Ekström uttryckte det tidigare.
          </note>
          <note>
            Nedläggningen av Utlänningsnämnden är nu genomförd. Det är bra
            att det nu ges ett allmänt stöd i kammaren till att den reformen
            var välkommen. Det har låtit lite olika genom åren om vi ser historiskt
            på det, men vi välkomnar att samtliga partier i stora drag står
            bakom den förändring som genomförs. Rättssäkerheten ökar, öppenheten
            blir bättre, tvåpartsförfarandet gör att den enskilde får en helt
            annan möjlighet än tidigare att lägga fram sin sak med, i bästa
            fall, hjälp av en erfaren advokat. Man ska förstås vara medveten
            om att det fortfarande är en restriktiv lagstiftning som också
            nu gäller. Alla de som hoppas på en stor förändring av bifallsfrekvenser
            och möjligheter att stanna riskerar att bli besvikna. Det är en
            lång strid kvar för att åstadkomma den utlänningslag som Vänsterpartiet
            gärna skulle vilja se.
          </note>
          <note>
            Låt mig ändå säga att det är positivt att skyddsskälen utvidgas
            i lagstiftningen, att barns möjligheter att få stanna blir större
            och att möjligheterna att få stanna på grunden kvinnors asylskäl
            förbättras även om vi från Vänsterpartiets sida gärna hade gått
            ännu längre.
          </note>
          <note>
            Vi kan konstatera i fråga om den tillfälliga asyllagen att än
            så länge åtminstone 13 000 personer har fått stanna. Det är personer
            som annars skulle ha avvisats från Sverige eller fortsatt ha levt
            gömda. Det är förstås en framgång. Vi vet också att tusentals
            andra kommer att tillkomma. Vi vet att de apatiska barn som har
            fått prövning enligt den tillfälliga lagen, vilket är ett stort
            antal, har fått stanna. Inget apatiskt barn har, efter det att
            de har prövats, fått avslag eller utvisats. Det är också ett välkommet
            resultat för en kammare som engagerade sig mycket i de frågorna.
          </note>
          <note>
            Det här är inte en lösning för alla. Därför måste vi fortsätta
            vårt arbete så att den tillfälliga asyllagen inte bara blir en
            parentes utan blir en möjlighet att på något sätt i framtidens
            asylsystem ge människor den rätt till uppehållstillstånd de har.
          </note>
          <note>
            Fru talman! Vi har haft en del motgångar de senaste åren. Vi
            har också haft en del framgångar. Avgörande för de framgångar
            som den ljusa sidan har åstadkommit har handlat om att en rörelse,
            en kraft, har funnits. Vi har sett att tusentals, tiotusentals,
            kanske hundratusentals, människor har engagerat sig för en human
            och rättssäker asylprocess. Det här kommer vi att behöva bygga
            vidare på. Vad några partier i den här salen kan åstadkomma är
            begränsat om inte stödet utanför också är omfattande. Det har
            vi, om något, kunnat se de senaste åren.
          </note>
          <note>
            Vi noterar att valrörelsen närmar sig. Det är välkommet. Det
            ska bli spännande. Inte minst i de här frågorna är det intressant
            att se detta. De borgerliga partierna börjar formera sig som ett
            block i flyktingfrågor. Det är trevande, i flera fall halvdant.
            Det är till intet förpliktande när det gäller den första reservationen.
            Men man ska minnas att de som i praktiken åstadkommit något när
            det gäller förändringar i flyktingpolitiken inte är de borgerliga
            partierna gemensamt utan faktiskt de partier som har samarbetat
            om nedläggningen av Utlänningsnämnden och om den tillfälliga asyllagen.
            Vi har åstadkommit en konkret förändring som har inneburit att
            många människor har kunnat bygga en framtid i det här landet.
          </note>
          <note>
            Fru talman! Jag vill kommentera några av de punkter som finns
            i dagens betänkande. Jag har nämligen emellanåt under de år jag
            har varit här i riksdagen fått höra att när man själv har en reservation
            och andra partier har reservationer och ens egen har fallit ska
            man antingen avstå konsekvent eller alltid rösta för majoriteten.
            Jag har aldrig riktigt begripit att man ska ha en princip runt
            det där. Det är väl snarare så att man ska se till vad det politiska
            resultatet blir av de ställningstaganden man gör. I första hand
            företräder man sina egna idéer det gör vi alltid. Om de faller
            vill man ha ett så gott resultat som möjligt ändå.
          </note>
          <note>
            Låt mig därför säga att på punkt 11, som handlar om Dublinförordningen,
            yrkar jag bifall till reservation nr 16. Om den faller kommer
            vi att avstå från att rösta i slutvoteringen. Den beskrivning
            som görs i den borgerliga reservationen är avsevärt bättre än
            den som majoriteten har lyckats komma fram med. Men den innehåller
            också en formulering om att asylprocedurdirektivet ska genomföras
            skyndsamt, och det är ett ställningstagande som vi inte delar.
          </note>
          <note>
            När det gäller punkt 17 om EU:s flyktingpolitik vill jag meddela
            att vi också där kommer att avstå från att rösta i slutvoteringen.
            Skälet till det är att inte vare sig den borgerliga reservationen
            eller den majoritetstext som föreligger säger något särskilt bra
            om hur EU:s flyktingpolitik borde utvecklas. Faktum är att den
            inte borde utvecklas utan avvecklas. Det vore det bästa för möjligheterna
            att visa på en framgångsrik väg för hur asylpolitiken skulle kunna
            utvecklas också i Sverige.
          </note>
          <note>
            Jag vill också yrka bifall till reservation nr 63 under punkt
            43. Det handlar om att man ska låta alla kommuner ta ansvar för
            flyktingmottagandet. Skälet till det är egentligen ganska enkelt.
          </note>
          <note>
            Jag tror att det är välbekant för kammaren att det inte är Södertälje
            kommun som har skrivit under Genèvekonventionen. Det är inte heller
            Malmö kommun som har undertecknat den ena eller den andra lagstiftningen.
            Av den anledningen är det självklart att det är hela landets ansvar
            att människor som söker en fristad i Sverige får möjligheten att
            stanna och få ett värdigt mottagande.
          </note>
          <note>
            De kommande åren kommer kampen att fortsätta. Dragkampen fortsätter,
            den mörka sidan mot den ljusa. En sak vet vi, och det är att rörelsen
            är med oss.
          </note>
          <note>
            I detta anförande instämde Ulla Hoffmann (v).
          </note>
          <note type="speaker">
            Anf. 110 TOBIAS BILLSTRÖM (m) replik:
          </note>
          <note>
            Fru talman! Kalle Larsson brukar vara lite slängig med att jag
            inte tar repliker på honom trots att han riktar slängar mot mitt
            parti. Därför hade jag tänkt ta tillfället i akt och ta replik
            och ställa ett par frågor.
          </note>
          <note>
            Om man bortser från den Star Wars -inspirerade retoriken om diverse
            sidor slår det mig att den historieskrivning som Kalle Larsson
            levererade nyss kring hur den nya instans- och processordningen
            togs fram inte är korrekt.
          </note>
          <note>
            Det var ju så att det var de borgerliga partierna, visserligen
            tillsammans med Miljöpartiet och Vänstern men icke desto mindre,
            som åstadkom den förändring som vi nu i nästan varje debatt prisar
            som någonting positivt. Jag tycker att Kalle Larsson skulle kunna
            ge det erkännandet i stället för att bara göra den här uppdelningen.
          </note>
          <note>
            Sedan har jag en fråga, som jag berörde i mitt anförande, och
            det är om Vänsterpartiets inställning till arbetskraftsinvandring.
            Det fick vi inte höra någonting om i Kalle Larssons annars mycket
            uttömmande beskrivning. Var står Vänsterpartiet i den här frågan?
            Vilken slutsats kommer man att landa i?
          </note>
          <note>
            Vi vet att det finns en kommitté som sitter och arbetar med de
            här frågorna, men jag tycker att det är ganska rimligt att ställa
            frågan till Kalle Larsson: Vad har ni för uppfattning när det
            gäller människors möjligheter att få komma hit, arbeta och göra
            rätt för sig? Vad säger ni om de borgerliga förslagen som ligger
            i reservationerna här och som vi är eniga kring? Ni har ju ingenting
            som är gemensamt i de här frågorna från den vänsterkartell som
            regerar det här landet för närvarande.
          </note>
          <note type="speaker">
            Anf. 111 KALLE LARSSON (v) replik:
          </note>
          <note>
            Fru talman! Jag uppskattar att Tobias Billström tar replik. Det
            gör att jag kan krossa en av mina egna fördomar, att skälet till
            att Tobias Billström alltid sitter still när jag talar är att
            han inte har något särskilt att fråga om. Men det har han uppenbarligen,
            och nu väljer han att också göra det.
          </note>
          <note>
            Jag är ledsen om jag fann ett fungerande sätt att beskriva motsättningen
            som Tobias Billström inte delar. När det gäller den nya instans-
            och processordningen tror jag att Tobias Billström ska gå ytterligare
            några år tillbaka i tiden för att se hur historien egentligen
            såg ut.
          </note>
          <note>
            Det första initiativet kom 1996 med en debattartikel på DN Debatt.
            Därefter fanns det en utredning som lämnade sitt betänkande 1999
            som handlade om en ny instans- och processordning i utlänningsärenden.
            Då vidtog jag följde med spänning de debatterna en förändring
            i partiernas ställningstaganden. Ett efter ett anslöt sig partierna.
            Några av oss var överens från början. Jag ska inte ensam ta äran
            av detta.
          </note>
          <note>
            Det parti som sist, före Socialdemokraterna, anslöt sig till
            positionen att Utlänningsnämnden borde läggas ned var Moderaterna.
            Ulla Hoffmann, här i kammaren i dag, och Gustav von Essen, tidigare
            moderat riksdagsman, hade ett stort antal debatter där den här
            frågan blev huvudfrågan. Gustaf von Essen försvarade för Moderaternas
            räkning väldigt länge ställningstagandet att man inte skulle lägga
            ned Utlänningsnämnden, men sedan valde man ändå att göra det.
            Det är riktigt: Ni ska ha en eloge för att ni anslöt er till den
            uppfattningen. Det dröjde lite för länge.
          </note>
          <note>
            Jag gav Miljöpartiet och Vänsterpartiet en eloge för att ha genomfört
            det, och det berodde nog på att vi satte en press under budgetförhandlingarna
            som gjorde att det gick snabbare än vad det annars skulle ha gjort.
          </note>
          <note>
            Frågan om arbetskraftsinvandring: Ja, vi lade motioner i den
            här riksdagen före de flesta andra partier om behovet av att se
            över möjligheterna för arbetskraftsinvandring. Vi är långtifrån
            motståndare till detta, som ibland antyds. Tvärtom ser vi att
            det kan finnas ett sådant behov. Men det ska alltid vara med samma
            rättigheter och samma möjligheter som de har som är födda i landet.
            Jag ska utveckla detta i min andra replik.
          </note>
          <note type="speaker">
            Anf. 112 TOBIAS BILLSTRÖM (m) replik:
          </note>
          <note>
            Fru talman! Det ser vi fram emot. Jag tycker att det här är en
            väldigt viktig fråga, där det är angeläget för kammaren och för
            svenska folket att få reda på var Vänsterpartiet kommer att landa.
          </note>
          <note>
            Om historieskrivningen kan man naturligtvis alltid ha diskussioner.
            Vad jag vände mig emot var snarast det totala avvisandet av att
            de borgerliga partierna skulle ha haft någon del i detta. Man
            kan alltid diskutera i vilken ordning vi kom in. Jag konstaterar
            icke desto mindre att våra två representanter i utredningen om
            den nya instans- och processordningen, Sten Tolgfors och Hillevi
            Engström, var väldigt klara i sina ställningstaganden och presenterade
            vårt ställningstagande till förmån för i stort sett hela den modell
            som sedan blev proposition och sedermera beslut och lagstiftning
            i denna kammare.
          </note>
          <note>
            Huruvida det har funnits diskussioner internt i budgetarbetet
            må vara en sak, men det är ett faktum att utan de borgerliga partiernas
            gemensamma uppslutning här i kammaren hade det inte blivit någon
            ny instans- och processordning.
          </note>
          <note>
            Jag ska avslutningsvis bara förtydliga lite kring arbetskraftsinvandringen.
            Vad jag framför allt söker efter är Vänsterpartiets uppfattning
            när det gäller synen på uppehållstillstånd, det vill säga möjligheter
            för människor att komma hit, scouta runt, om man vill använda
            det uttrycket, och försöka hitta en arbetsgivare. Jag tycker också
            att Kalle Larsson borde tala om var partiet kommer att landa när
            det gäller principerna, den nuvarande ordningen, där fackföreningarna
            och länsarbetsnämnderna har ett oproportionellt stort inflytande
            över möjligheterna för enskilda arbetsgivare att leta upp människor
            som vill komma hit och arbeta och göra rätt för sig. På de två
            punkterna tycker jag att det vore angeläget med klargöranden.
          </note>
          <note type="speaker">
            Anf. 113 KALLE LARSSON (v) replik:
          </note>
          <note>
            Fru talman! Sten Tolgfors och Hillevi Engström i all ära, men
            diskussionen om Utlänningsnämnden startade ju långt före det därav
            min historieskrivning.
          </note>
          <note>
            Tobias Billström säger att man alltid kan diskutera i vilken
            ordning partierna kom in. Det kan man säkert. Man kan också ta
            reda på hur det var, och det finns väl beskrivet i kammarens protokoll
            hur partierna ställde sig.
          </note>
          <note>
            Jag ska ge alla en eloge, samtliga partier, inklusive socialdemokrater
            och moderater, för att ni nu gemensamt, som jag sade i mitt anförande,
            står bakom en reform som jag tror kommer att öka rättssäkerheten
            och öppenheten. Detta är liksom redan sagt. Men man kan väl säga
            så här för att inte gå för långt: Tobias Billströms parti har
            inte direkt varit den främsta tillskyndaren av att genomföra den
            här reformen, utan det tog rätt lång tid. Att vi nu har kommit
            fram är utmärkt.
          </note>
          <note>
            När det gäller arbetskraftsinvandringen efterfrågar Tobias Billström
            våra ställningstaganden. De finns också att ta del av. Vi har
            alltså sagt att man ska utreda frågan om arbetskraftsinvandring
            för att se hur möjligheterna ska kunna formuleras. Skälet till
            att göra det är att det inte är alldeles enkla frågor, om man
            inte har bakomliggande syften, att i allmänhet öppna den svenska
            arbetsmarknaden för lägre löner och sämre villkor för människor
            från andra länder.
          </note>
          <note>
            Har man den bakomliggande agendan är det enkelt att säga: Låt
            oss öppna för arbetskraftsinvandring. Har man tvärtom uppfattningen
            att det ska ske med samma regler och med samma möjligheter som
            för dem som sedan generationer är födda i Sverige är frågan mer
            komplicerad att organisera. Därför finns det en utredning.
          </note>
          <note>
            Jag är inte tillskyndare av utredningar i allmänhet, men i komplicerade
            frågor kan de vara bra.
          </note>
          <note>
            Jag hörde Kristdemokraternas företrädare tidigare presentera
            en modell som ett av de borgerliga alternativen. Den handlade
            om att man ska ha tillfälligt tillstånd i ett år. Om man har kvar
            sitt arbete kan det därefter förlängas. Om man förlorar det har
            man tre månader på sig att söka ett nytt arbete. Det är den typen
            av modell som sätter press på arbetstagaren att vara tyst på arbetsplatsen
            och vara återhållsam med lönekraven. Den här frågan behöver utredas
            ordentligt för att vi ska komma fram till ett system som fungerar
            och ger lika rättigheter.
          </note>
          <note type="speaker">
            Anf. 114 BIRGITTA CARLSSON (c):
          </note>
          <note>
            Fru talman! Det finns några debatter som återkommer oftare än
            andra. Debatter om migration och asylpolitik återkommer några
            gånger per år. Den här gången är det med anledning av regeringens
            skrivelse.
          </note>
          <note>
            Detta är ett politikområde där vi i Centerpartiet inte uppskattar
            regeringens förda politik. Det kan man se tydligt när man läser
            betänkandet där det finns inte mindre än 64 reservationer. Centerpartiet
            står bakom många av dem.
          </note>
          <note>
            Jag ska vara ärlig och säga att det under de senaste åren har
            vidtagits åtgärder som vi känner stor tillfredsställelse med.
            Som några har nämnt tidigare är det den tillfälliga asyllagen.
            Jag menar att påskuppropet, som de samlade kyrkorna stod bakom,
            har haft viss betydelse. Det var också samarbetspartierna som
            lyckades få med sig regeringen. Det var inte utan motstånd. Vi
            kan också känna stor tillfredsställelse med att ha kommit så långt
            när det gäller migrationsdomstolar.
          </note>
          <note>
            Jag tror också att den tillfälliga asyllagen har varit bra för
            många barnfamiljer, även om alltför många inte har fått glädje
            av den ännu.
          </note>
          <note>
            Den svenska migrationspolitiken måste bygga på en öppen, human
            och generös flyktingpolitik. Det är inte minst viktigt med tanke
            på alla dem som på grund av förföljelse kommer till vårt land
            för att bygga en ny framtid här och vars högsta önskan är att
            skaffa sig ett arbete och bli självförsörjande.
          </note>
          <note>
            I dagens globaliserade ekonomi är människors rörlighet både naturlig
            och nödvändig. Utgångspunkten måste vara tron på det universella
            och okränkbara i de grundläggande mänskliga fri- och rättigheterna
            samt tron på den enskilda människans kraft, vilja, förmåga och
            skyldighet att ta ansvar.
          </note>
          <note>
            Fru talman! Jag vill så här i början av mitt anförande yrka bifall
            till reservation nr 4 som handlar om barnets bästa och till reservation
            nr 19.
          </note>
          <note>
            Jag har vid många olika tillfällen träffat barn som kommit till
            vårt land med förhoppningen att de nu ska få leva ett liv i fred
            och frihet. Därför har jag valt att i mitt anförande den här gången
            mest fokusera på barnen.
          </note>
          <note>
            Många barn som kommit till Sverige från andra länder far illa
            i dag. Det handlar om barn som kommit hit ensamma, så kallade
            gömda barn och barn som kommit hit med sin familj. Enligt utlänningslagen
            ska hänsyn tas till portalparagrafen om barnens bästa med hänvisning
            till barnkonventionen. Med stor besvikelse kan vi se hur liten
            betydelse portalparagrafen har i svensk asylpolitik. I förarbetena
            till lagen anförs att kravet om barnens bästa inte är absolut,
            exempelvis kan hänsyn till samhällets intresse att reglera invandringen
            väga tyngre, vilket kan medföra att åtgärder vidtas som inte är
            förenliga med barnens bästa.
          </note>
          <note>
            Vi kan gång på gång konstatera att hänsyn till barnens bästa
            inte tas i tillräckligt hög grad. Ansökningar om uppehållstillstånd
            från barn som varit utsatta för allvarliga övergrepp har vid ett
            flertal tillfällen avslagits med motiveringen att det inte rört
            sig om systematisk förföljelse. Barn splittras från någon av sina
            föräldrar genom att de avvisas till olika länder. Detta är naturligtvis
            oacceptabelt.
          </note>
          <note>
            I den nya utlänningslagen finns en skrivning om att i fall som
            rör ett barn ska särskilt beaktas vad hänsynen till barnens hälsa
            och utveckling samt barnens bästa i övrigt kräver. Det är 1 kap
            10 § nya utlänningslagen. Vi i Centerpartiet vill betona vikten
            av att denna skrivning verkligen efterlevs.
          </note>
          <note>
            Barnens bästa måste beaktas i asylprocessen. Vi anser att hänsyn
            till barnens bästa som regel måste gå före samhällets intresse
            av att reglera invandringen, särskilt i de fall där det är uppenbart
            att barn varit utsatta för allvarliga övergrepp eller bevittnat
            övergrepp och därför har behov av hjälp att bearbeta de avskyvärda
            händelser som de själva upplevt.
          </note>
          <note>
            Det finns alltför många asylutredningar där barnen i familjer
            inte har hörts. Jag vet att det finns bra skrivningar om detta
            i det här betänkandet. Naturligtvis ska man inte tvinga barn att
            höras i asylprocessen men man ska heller inte utgå ifrån att barn
            inte har eventuella asylskäl bara för att de kommer hit i sällskap
            med sin familj. Barn ska alltid ha rätt att höras om sina egna
            asylskäl.
          </note>
          <note>
            Fru talman! Det senaste året har den tragiska företeelsen apatiska
            barn eller depressivt devitaliserade barn haft en stark ökning
            i vårt land. Jag vet att många av de barnen har fått en annan
            behandling i den senaste tillfälliga asyllagen. Vi lyssnade till
            ett seminarium förra veckan som Vänsterpartiet och Miljöpartiet
            hade ordnat. Det var olika forskare som har arbetat med den här
            problematiken som medverkade. Förhoppningsvis ska kunskapen om
            detta fenomen göra att man kan arbeta förebyggande med barn som
            kan finnas i riskzonen för att drabbas av detta svåra tillstånd.
            Men ännu är kunskapen kring de här barnens sjukdomstillstånd för
            låg. För att kunna sätta in rätt åtgärder för de här barnen måste
            det satsas mer på forskning inom detta område.
          </note>
          <note>
            Andra åtgärder som kan bidra till att fler barn inte hamnar i
            ett apatiskt tillstånd är att barn som är i riskzonen för att
            bli apatiska måste få snabbutredningar och rättmätig vård. Psykologisk
            expertis bör sättas in i ett tidigt skede i asylutredningarna.
            Redan vid den första frivilliga hälsokontrollen bör en barnpsykolog
            finnas till hands.
          </note>
          <note>
            Sjukvården bör utveckla former för att kontinuerligt informera
            Migrationsverket om de apatiska barnens situation så att problemet
            uppmärksammas i god tid före en eventuell avvisning. Dessutom
            är det helt fel att myndigheter delar på asylsökande familjer
            med hänsyn till risken för att utsatta barn drabbas av psykisk
            ohälsa.
          </note>
          <note>
            Barns hälsoskäl måste särskilt beaktas vid beslut om uppehållstillstånd.
            Centerpartiet vill att barn ska beviljas uppehållstillstånd när
            det förekommer särskilt ömmande omständigheter. När det förekommer
            barn i asylprocessen, oavsett om det är barn i en familj eller
            ensamkommande barn, är det särskilt viktigt att det framgår att
            barnens asylskäl inte behöver vara lika starka som de vuxnas.
          </note>
          <note>
            Fru talman! Varje år kommer ett stort antal barn och ungdomar
            utan sina familjer från olika delar av världen till Sverige. Sedan
            1989 har 8 000 barn och ungdomar ansökt om uppehållstillstånd
            i Sverige. Ungefär hälften av dem har kommit med eller till släktingar,
            vänner till familjen eller andra vuxna i Sverige. Andra har kommit
            utan att någon vuxen tagit emot dem i det nya landet.
          </note>
          <note>
            De ensamkommande barnen har en särskilt utsatt situation och
            kräver mycket uppmärksamhet, trygghet och omvårdnad. Därför är
            det särskilt viktigt att ensamkommande barn snabbt placeras hos
            vårdnadshavare i kommunen snarare än att de tvingas vistas länge
            på flyktingförläggningar. Kommunerna är bäst lämpade att ha ansvar
            för mottagandet av de ensamkommande barnen.
          </note>
          <note>
            Den senaste tiden har vi kunnat läsa om hur ensamkommande barn
            söker asyl i Sverige för att sedan försvinna spårlöst. De kommer
            främst från Kina. Förra året kom 104 kinesiska barn till Sverige
            via Arlanda. Av dem är 97 barn försvunna. Ingen vet riktigt vad
            som har hänt med dessa barn, men risken är stor att de utnyttjas
            som illegal arbetskraft eller i prostitution någonstans i Europa.
            Sådant får inte ske i Sverige. Vi måste ta hand om de barn som
            kommer hit och förhindra utnyttjande och människohandel.
          </note>
          <note>
            Fru talman! Det är naturligtvis viktigt att alla människor som
            kommer till Sverige behandlas värdigt när det gäller hur de mottas
            både under utredningen och under väntetiden här i Sverige. Ett
            av de viktigaste sätten att behandla människor värdigt är att
            låta människor arbeta och att uppmuntra till arbete.
          </note>
          <note>
            Så är det inte i dag. Den asylprocess vi nu har präglas av passivitet
            och långa väntetider. Tyvärr resulterar detta i många deprimerade
            människor som har tappat tron på all framtid. Så kan vi inte ha
            det.
          </note>
          <note>
            Därför är det viktigt att asylsökande får och uppmuntras till
            arbete så snart som möjligt efter det att de har anlänt till Sverige.
            Oavsett om den sökande får asyl eller inte är det oerhört centralt
            att väntetiden är så värdefull som den kan bli. Det måste bli
            enklare för asylsökande att arbeta samtidigt som handläggningstiderna
            måste bli kortare utan att rättssäkerheten i utredningen minskas.
            När människor arbetar ökar självförtroendet och man mår mycket
            bättre både till kropp och själ.
          </note>
          <note>
            Barnen mår också bättre om mamma och pappa mår bra. Ett jobb
            betyder så mycket. Därför vill jag uppmuntra till samarbete mellan
            Migrationsverket, arbetsförmedlingen, kommunerna och inte minst
            näringslivet för att de ska göra insatser för att asylsökande
            ska kunna arbeta under den tid de väntar på asyl eller fram till
            eventuellt avvisningsdatum. Oavsett om man ska stanna i Sverige
            eller åka tillbaka till sitt hemland är arbetslivserfarenheten
            värdefull.
          </note>
          <note>
            Många asylsökande kommer i dag till storstäderna och stannar
            där under väntetiden. Det är inget fel i det, men det är problematiskt
            när det gäller möjligheter till jobb och bostäder. Därför vill
            vi i Centerpartiet uppmuntra till bättre information till de asylsökande
            om var i Sverige det finns arbete och bostäder för att motverka
            passivt bidragsberoende och i stället öka insatserna för arbete
            och en bra boendemiljö.
          </note>
          <note>
            Undersökningar visar att många asylsökande skulle ha valt en
            annan bostadsort om de hade fått bättre information om var det
            finns arbete. Det borde vi bli mycket bättre på i Sverige.
          </note>
          <note>
            Fru talman! I dag är asylvägen i princip den enda vägen för människor
            utanför EU- och EES-området att komma in i Sverige. Det innebär
            att asylsystemet belastas mycket hårt. Många som verkligen har
            asylskäl tas inte på allvar på grund av detta. Många vill komma
            till Sverige för att arbeta eller kanske för att starta företag.
            Det behöver Sverige. Vi behöver inte bara fler som kan arbeta
            här inte minst i framtiden när befolkningen åldras utan också
            fler människor som kommer hit med visioner och idéer och som kan
            starta nya och växande företag.
          </note>
          <note>
            Därför vill vi i Centerpartiet att människor utanför EU och EES
            ska få komma hit och under tre månader söka arbete. Under denna
            tid ska krav ställas på självförsörjning och eget ansvar för boende.
            Men det ställer också höga krav på oss i Sverige när det gäller
            att skapa ett bra företagsklimat så att fler jobb skapas. Vi måste
            även göra insatser så att människor kommer in på arbetsmarknaden.
            Om vi ser positivt på människor som kommer hit och underlättar
            för dem att arbeta kan diskrimineringen av människor med utländsk
            bakgrund minska eftersom invandrare då kan förknippas med något
            positivt och inte som i dag med omhändertagandeproblem. Vi måste
            se människor, oavsett bakgrund, som resurser med mycket att ge.
          </note>
          <note type="speaker">
            Anf. 115 GUSTAV FRIDOLIN (mp):
          </note>
          <note>
            Fru talman! Allt började för 13 år sedan. Jag var då fyra år
            gammal, och fram till dess var jag ett lyckligt barn. I mitt hemland
            började krig. Jag blev i stället flyktingbarn under åtta år. Till
            slut kom jag till Sverige, och jag har nu varit här i fyra år.
            Min familj fick inte uppehållstillstånd när vi sökte asyl, och
            vi stannade illegalt i Sverige, som det heter.
          </note>
          <note>
            En tidig morgon när vi fortfarande låg och sov i ett hus som
            vi gömde oss i för tillfället kom polisen. De slog på fönstren
            och dörrarna, och vi vågade inte öppna. Till slut kom de in genom
            ett fönster på andra våningen. Vi var alla jätterädda. Mamma kramade
            om mig och sa att jag inte skulle vara så rädd och att de inte
            kommer att behandla oss illa.
          </note>
          <note>
            Mamma hade fel. Den första polisen som kom in hade en pistol
            i handen som hon riktade mot mig och mamma. Mamma fick panikångest
            och ramlade ned för trapporna till första våningen. Jag sprang
            efter för att hjälpa henne, men hon hade redan låst in sig på
            toaletten. Hon tog en massa sömntabletter för hon ville ta sitt
            liv.
          </note>
          <note>
            Några minuter senare var huset fullt av polismän. Mamma svimmade.
            Vi ville komma fram till henne men det fick vi inte för polisen
            även om vi kunde förlora henne för alltid. Efter ett tag körde
            de oss andra bort till polisstationen. De sade till oss att några
            poliser stannade med mamma och väntade på ambulansen som skulle
            köra henne till sjukhuset. På kvällen sade polismän till oss att
            vi skulle sova över på ett hotell därför att mamma var tvungen
            att stanna på intensivavdelningen på ett sjukhus i en annan stad.
          </note>
          <note>
            Fru talman! Jag tycker inte om när människor säger att vi inte
            kan göra någonting åt krig, orättvisor och förföljelse i världen.
            Det är klart vi kan! Vi kan och vi ska göra mycket när det gäller
            bistånd, skuldavskrivningar och aktivt engagemang för att göra
            världen mer rättvis. Men det är ett hårt arbete. Jag är nog böjd
            att säga att det kommer att ta sin tid att göra världen rättvis.
            Så länge världen är så orättvis som den är i dag och så länge
            människor beter sig på det sätt som de gör mot varandra i dag,
            så länge diskrimineringen upprätthålls och orättvisorna och krigen
            fortsätter så kommer människor att tvingas fly.
          </note>
          <note>
            Då har vi ett val: att hjälpa dem som flyr, ta hand om dem på
            ett bra sätt och öppna våra armar eller att inte göra det. Det
            valet är ganska enkelt för oss i Miljöpartiet; vi väljer att hjälpa
            dem.
          </note>
          <note>
            Den historia jag läste upp kommer från Adela, som nu är 17 år.
            Den finns i konvolutet till en cd-skiva som heter För dom vi skickar
            tillbaks . Den cd-skivan var en del av den kampanj som drevs för
            att få en allmän amnesti för flyktingar som väntat länge eller
            tvingats gömma sig i vårt land. Den kampanjen, tillsammans med
            många riksdagsledamöters arbete och tillsammans med våra ansträngningar
            vi i Miljöpartiet och Vänsterpartiet i budgetarbetet ledde till
            att Sverige slutligen fick en tillfällig lagstiftning som gjorde
            det möjligt för många människor att få en ny prövning. Många av
            dem har nu också fått ett besked, om än med armbågen, att de är
            välkomna till Sverige. Det är jag glad och stolt för.
          </note>
          <note>
            Dessutom har vårt gemensamma arbete i kammaren, våra ansträngningar
            i budgetarbetet och tillkännagivanden från riksdagen lett till
            att Utlänningsnämnden äntligen har lagts ned. Överprövningar av
            asylärenden börjar nu att ske i tre länsrätter och en kammarrätt.
            Förhandlingarna kommer i de allra flesta fall att ske muntligt.
            Alla handlingar som ligger till grund för beslutet kommer att
            vara tillgängliga för båda parter. Det här är också en seger för
            flyktingarna, men framför allt för rättssäkerheten. Det är också
            en seger för alla oss som har kämpat för flyktingars rätt till
            humanism och för ett öppnare Sverige.
          </note>
          <note>
            Prövning enligt den tillfälliga lag som vi i amnestirörelsen
            tvingade igenom håller nu på att avslutas. Lagen har i vissa fall
            tolkats onödigt strikt; alltför få ensamma ser ut att ha fått
            en rättvis prövning. Men nära 90 % av barnfamiljerna och de som
            på grund av situationen i hemlandet inte har kunnat sändas tillbaka
            har nu fått en chans att stanna och få trygghet i Sverige.
          </note>
          <note>
            Till alla dem säger vi: Välkomna! Vi vill ha er här! Ni behövs
            här. Vi hoppas att den misshandel som ni har blivit utsatta för
            under era första år i Sverige med en utdragen asylprövning och
            avslag och ett liv som gömda utan tillgång till vård, skola och
            omsorg inte har satt djupare spår än att ni kan se att det finns
            de av oss som hela tiden har kämpat för era rättigheter.
          </note>
          <note>
            Den här kampen, fru talman, är inte över. Den tillfälliga lagen
            och nedläggningen av Utlänningsnämnden markerar en nystart för
            svensk flyktingpolitik. Under lång tid har de enda förslag som
            presenterats för riksdagen handlat om att göra svensk asylprövning
            hårdare, att göra det svårare för människor att få en fristad
            här och att inskränka asylrätten. Socialdemokrater och moderater,
            oftast, har utgjort en järnaxel som har stängt ute våra andra
            partier från påverkan och sakta men säkert har byggt upp en mur
            runt vårt land och vår världsdel.
          </note>
          <note>
            Flyktingrörelsens engagemang, kyrkornas påskupprop, fackförbundens
            arbete och Miljöpartiets och Vänsterpartiets påtryckningar i budgetarbetet
            har nu lyckats förändra detta. Vi vill därför, fru talman, att
            2006 ska gå till historien som det år då Sverige vände blad i
            flyktingpolitiken.
          </note>
          <note>
            Nedläggningen av Utlänningsnämnden och den tillfälliga lagen
            har varit bra, men det är långtifrån tillräckligt. Det behövs
            en mer aktiv och mottagande politik och en bättre politik för
            dem som även fortsättningsvis kommer att tvingas leva gömda i
            vår världsdel och vårt land. Detta tar vi upp i en reservation
            till betänkandet som bär numret 60 och som jag härmed yrkar bifall
            till.
          </note>
          <note>
            Men det behövs också en del andra saker. Låt mig ta upp fem punkter.
          </note>
          <note>
            För det första gäller det en ny förstainstans. Inte bara Utlänningsnämnden
            är i behov av att läggas ned. Skandalerna inom Migrationsverket
            visar på ett stort behov av en ny förstainstans i prövningen för
            den som kommer till Sverige. En sådan myndighet, som bara tar
            hand om den asylsökandes prövning, bör inrättas under nästa mandatperiod.
          </note>
          <note>
            Omhändertagandet, mottagandet och stödet till den asylsökande
            kan delegeras ut till kommuner och folkrörelser. Integrationsverket
            bör vara huvudman för den verksamheten. Den som ser en kränkning
            inom prövningen eller mottagandet ska kunna göra en anmälan i
            likhet med hur lex Sara fungerar inom äldreomsorgen. Dessutom
            behöver reglerna för vem som utser ombud för en asylsökande vid
            asylprövningen ändras. Detta tas i betänkandet upp i reservation
            46. Det är inte rimligt att den som är motpart i överinstansen
            också utser ombudet för den enskilde asylsökanden.
          </note>
          <note>
            För det andra behöver lagarna fortfarande förändras. Den nya
            utlänningslag som gått igenom har varit ett bra steg framåt, men
            fortfarande kan justeringar göras. Viktigt för oss är till exempel
            att barnkonventionen görs till svensk lag. Barnets bästa ska alltid
            sättas i främsta rummet. Ändå har vi sett exempel på att sjuka
            eller funktionsförhindrade barn eller andra barn utvisas till
            länder där deras möjligheter till trygghet, vård och framtid varit
            små. Genom att göra barnkonventionen till svensk lag och därmed
            direkt tillämplig i de nya migrationsdomstolarna och i andra domstolar
            kan vi få ett slut på det.
          </note>
          <note>
            För det tredje ska ingen behöva vänta mer än ett år på slutligt
            beslut. För att asylprocessen inte ska bli onödigt lång krävs
            det att staten tar ansvar för att de tidsgränser som satts upp
            också följs. Den som väntat längre än ett år på slutligt besked
            ska automatiskt kunna få permanent uppehållstillstånd om den på
            ett positivt sätt varit engagerad i asylprocessen på det sätt
            som faktiskt kan krävas.
          </note>
          <note>
            För det fjärde gäller det att öppna upp för arbetskraftsinvandring.
            Under nästa mandatperiod är utredningen om arbetskraftsinvandring
            klar. Vi vill snabbt sjösätta regelverket och öppna upp Sverige
            för att den som vill ska komma hit och börja arbeta.
          </note>
          <note>
            Återvändandeklausulen för utländska studenter bör tas bort så
            att studenter från andra länder som tagit ut examen i Sverige
            automatiskt ska erbjudas möjlighet att stanna kvar och arbeta
            här.
          </note>
          <note>
            I samband med den reformen bör de människor som befinner sig
            i Sverige som immigranter utan legal status, så kallade papperslösa
            arbetare, erbjudas amnesti. Det är inte acceptabelt att en marknad
            av människor som stämplats som illegala växer fram i ett välfärdsland
            som Sverige.
          </note>
          <note>
            Frågan om arbetskraftsinvandring tas förutom under punkten om
            papperslösa immigranter upp under punkt 4 i betänkandet om ökade
            möjligheter till arbetskraftsinvandring. Under denna punkt kommer
            vi i Miljöpartiet i avvaktan på den utredning som är tillsatt
            att lägga ned våra röster.
          </note>
          <note>
            Den andra punkten där arbetskraftsinvandring tas upp och berörs
            är punkt 36 om asylsökande och rätten till arbete. Här finns det
            en reservation från Vänsterpartiet och Miljöpartiet där den politik
            klargörs som vi i första hand vill driva. Om den reservationen
            inte kommer till omröstning eller om den vid en sådan omröstning
            inte vinner bifall i kammaren kommer möjligen reservation 51 att
            stå mot utskottsmajoritetens text. Jag kan i detta läge se det
            som ganska svårförklarligt att det skulle behövas ett nytt tillkännagivande.
            Samtidigt har vi svårt att stödja utskottsmajoritetens text och
            skulle vid en sådan omröstning rimligen få stödja reservation
            51.
          </note>
          <note>
            För det femte handlar det om att riva EU:s murar. EU:s flyktingpolitik
            har med transportörsansvar och en princip om att asylansökan prövas
            i bara ett EU-land successivt kommit att bli allt hårdare. I dag
            saknas i princip legala vägar att ta sig till EU. De modiga vitryssar
            som protesterat mot diktaturen har få möjligheter att ta sig till
            Europas demokratier om de tvingas fly från Lukasjenkos regim.
          </note>
          <note>
            Vi vill under nästa mandatperiod motverka att EU får en gemensam
            flyktingpolitik och i stället verka för att legala vägar öppnas
            till unionen och att Sverige ensidigt börjar pröva så kallade
            Dublinfall. Detta tas i betänkandet upp under den punkt som gäller
            frågor rörande Dublinavtalet. I en sista omröstning där kommer
            Miljöpartiet likt Vänsterpartiet att tvingas avstå från att rösta.
          </note>
          <note>
            Avslutningsvis, herr talman: Den gröna rörelsen kämpar internationellt
            för att värna asylrätten, för en human flyktingpolitik och för
            öppna gränser. Miljöpartiet driver det arbetet i Sverige tillsammans
            med den breda flyktingrörelsen, tillsammans med kyrkor och med
            judiska och muslimska samfund samt tillsammans med fackförbund
            och många andra. Vi strävar efter att efter valet ingå i en regering.
            Men ingen i vårt parti är beredd att acceptera att gröna ministrar
            medverkar i en flyktingpolitik som stänger ute flyende och förföljda
            människor.
          </note>
          <note>
            I dag fördöms svensk flyktingpolitik också internationellt. FN:s
            tortyrkommitté har flera gånger fällt Sverige för att ha avvisat
            människor till tortyr, och Europadomstolen stoppar allt oftare
            avvisningar från Sverige. Dagens reformer måste bli de första
            i en serie av reformer för en humanare politik, en politik som
            inte sänder tillbaka sjuka barn eller vägrar förföljda homosexuella
            uppehållstillstånd.
          </note>
          <note type="speaker">
            Anf. 116 KALLE LARSSON (v) replik:
          </note>
          <note>
            Herr talman! Precis innan jag reste mig för att begära replik
            övervägde jag att instämma i Gustav Fridolins anförande. I stor
            utsträckning är det ett anförande som det för mig som vänsterpartist
            är enkelt att instämma i. Vi har ju i många år gemensamt arbetat
            för en rättssäkrare och bättre asylpolitik, och jag hoppas att
            vi kommer att kunna fortsätta att arbeta på det viset. Vi har
            också åstadkommit goda resultat. Jag vill ge Miljöpartiet en stor
            eloge för det arbete man uträttat i detta sammanhang.
          </note>
          <note>
            Jag blir ändå lite fundersam och vill därför ta chansen att fråga
            Gustav Fridolin vad som avses med eventuellt stöd till reservation
            51 om asylsökande och rätten till arbete. Där har Miljöpartiet
            och Vänsterpartiet en gemensam reservation som vi står bakom.
            Men det jag hörde Gustav Fridolin säga var att man övervägde att
            ställa sig bakom den borgerliga reservationen om vår gemensamma
            reservation faller.
          </note>
          <note>
            Det är inte, som man vid en första anblick kan tro, en allmänt
            positiv reservation när det gäller asylsökandes rätt att arbeta.
            Det hade varit en sak, och det är ungefär vad vi skriver och också
            det som vi i budgetförhandlingarna gemensamt har kommit fram till
            ska gälla. Men här står det någonting annat, nämligen att en asylsökande
            som fått avslag på sin asylansökan och som har ett arbete som
            han eller hon kan försörja sig på ska kunna få ett tidsbegränsat
            uppehållstillstånd utan att behöva åka tillbaka till hemlandet
            för att därifrån söka uppehållstillstånd.
          </note>
          <note>
            Vad betyder då detta? Jo, herr talman, det betyder att det blir
            arbetsgivaren som får möjligheten att bestämma om en person ska
            stanna i Sverige eller inte. Konsekvensen av förslaget om det
            nu ska uppfattas som ett skarpt förslag här i kammaren är ju att
            man sätter en oerhörd press på den människa som befinner sig som
            arbetssökande i Sverige att godta lägre löner och sämre villkor
            därför att det är förutsättningen för att få stanna i landet.
          </note>
          <note>
            Om avsikten från Miljöpartiets sida är att sätta lite fart på
            utredningen om arbetskraftsinvandring är det önskvärt och lovvärt.
            Men jag tror att man ska fundera en omgång till över vilka formuleringar
            reservationen i fråga innehåller och över vad som ligger bakom
            att de borgerliga partierna vill att den ska röstas fram.
          </note>
          <note type="speaker">
            Anf. 117 GUSTAV FRIDOLIN (mp) replik:
          </note>
          <note>
            Herr talman! Elogen returneras till Kalle Larsson!
          </note>
          <note>
            Mycket på grund av Miljöpartiets och andras ansträngningar i
            denna kammare tittar en utredning på reglerna för arbetskraftsinvandringen.
            Ingången är att möjligheterna till arbetskraftsinvandring till
            Sverige ska ökas, att det ska vara lättare att komma till Sverige
            från andra länder än EES-länderna och arbeta här. Den utredningen
            var vi tillskyndare av. Vi är fortfarande tillskyndare av att
            den blir färdig ganska snart.
          </note>
          <note>
            En linje som vi driver i den här utredningen är att den person
            som fått avslag på sin asylansökan men som har ett arbete i Sverige
            inte ska behöva åka tillbaka till det land han eller hon ursprungligen
            kom från för att där söka arbets- och uppehållstillstånd. Den
            processen ska kunna skötas i Sverige. Det står också i den borgerliga
            reservationen. Hamnar vi i läget att vi ska välja mellan utskottsmajoritetens
            text och den reservationen kan vi välja att stödja reservationen
            och kommer att göra det.
          </note>
          <note>
            Jag har markerat att jag kan tycka att ett tillkännagivande i
            det här läget är ganska ointressant därför att tillkännagivandet
            kommer av regeringen direkt att hänvisas till sittande utredning.
            Men om vi har att välja mellan en utskottstext som säger att den
            politik vi för i utredningen inte är speciellt bra och en reservation
            som säger att den politik som vi för i utredningen är bra, väljer
            vi givetvis det senare alternativet.
          </note>
          <note type="speaker">
            Anf. 118 KALLE LARSSON (v) replik:
          </note>
          <note>
            Herr talman! Nu har vi varit trevliga mot varandra, och det är
            bra. Men jag uppfattar att Gustav Fridolin anser att det som den
            här reservationen innehåller är ett tillkännagivande till regeringen.
            Det är klart att det i någon mening är så man talar om vad som
            gäller. Men jag uppfattar också att Gustav Fridolin egentligen
            anser att frågan bör så att säga läggas som en del av Arbetskraftsinvandringskommitténs
            arbete.
          </note>
          <note>
            Men är det verkligen nödvändigt att göra det en gång till? Den
            frågan ligger ju där redan. Även Miljöpartiet är ju representerat
            i den kommittén.
          </note>
          <note>
            Problemet med det här är inte att en gång till säga samma sak
            som förut, för det kan man väl i och för sig tycka att man ska
            göra, utan det är att riksdagen, om man fattar beslut om den här
            reservationen, kan anses lägga särskild vikt vid just det här
            ställningstagandet innan kommittén egentligen har lämnat något
            besked. Det är lite knepigt att veta hur man ska uppfatta det
            förslag till beslut som den borgerliga reservationen egentligen
            innebär.
          </note>
          <note>
            För de borgerliga partierna tror jag att frågan är klar. De anser
            nog att det är så här det ska vara. De har bakomliggande argumentation
            för detta som handlar om att det nog i alla fall inte är något
            stort problem att en arbetstagare sätts under press från en arbetsgivare
            att acceptera sämre villkor och löner. Jag trodde inte och tror
            fortfarande inte att det är den uppfattningen som Miljöpartiet
            har. Men finns det inte en uppenbar risk här att man än en gång
            i ett riksdagsbeslut nu slår fast att den ordning som utredningen
            kommer fram till också ska vara gällande? Vore det inte bättre
            att följa den linje som Vänsterpartiet har? Det är inte konstigt
            att jag anser det. Men det vore också politiskt, tror jag, rätt
            så klokt, därför att det skulle betyda att man med full kraft
            kan driva detta i utredningen men då också lägga fram all argumentation
            och bakgrundsinformation och få på plats hela systemet innan man
            föregriper det med att tala om vad riksdagen tycker i den här
            frågan. Se det som en uppmaning, se det som en vädjan, se det
            som en förhoppning! Om den inte verkställs får vi väl ta den debatten.
            Det har vi i och för sig inga stora problem med. Det är inte en
            utmaning utan bara ett konstaterande att då har vi en ganska viktig
            debatt som nu är inledd.
          </note>
          <note type="speaker">
            Anf. 119 GUSTAV FRIDOLIN (mp) replik:
          </note>
          <note>
            Herr talman! Vi har många viktiga debatter, och de flesta av
            dem som gäller arbetskraftsinvandringen förs just i den utredning
            som är tillsatt för att titta på arbetskraftsinvandringen. Det
            är ganska självklart så. Men nu är det så att vi kan hamna i en
            situation i kammaren vid voteringen i morgon där vi ska rösta
            för en utskottsmajoritetstext med meningar som säger till exempel
            att kravet på ansökan för inresa till Sverige är en del av den
            reglerade invandringen som enligt utskottet bör upprätthållas
            även fortsättningsvis. Vad är det om inte ett föregripande av
            vad utredningen ska komma fram till? Eller så ska vi rösta för
            en utskottsmajoritetstext som säger någonting som Miljöpartiet
            driver i utredningen.
          </note>
          <note>
            Jag understryker ytterligare en gång att jag har svårt att se
            nödvändigheten av tillkännagivanden till en sittande utredning.
            Konsekvensen med ett tillkännagivande blir givetvis att regeringen
            lägger fram det i den sittande utredningen. Men om vi har möjligheten
            att välja mellan en utskottsmajoritetstext som inte delar den
            miljöpartistiska uppfattningen eller en reservation som gör det
            så får vi välja det senare.
          </note>
          <note type="speaker">
            Anf. 120 GÖTE WAHLSTRÖM (s):
          </note>
          <note>
            Herr talman! Jag konstaterar av inläggen och anförandena här
            i kammaren att det är ett brett politikområde vi diskuterar. Regeringens
            årligen återkommande migrationsskrivelse till riksdagen behandlar
            en rad olika frågeställningar inom politikområdet. För den intresserade
            är den ett bra uppslagsverk för att förstå den komplexitet som
            föreligger inom området. När vi i dag behandlar skrivelsen här
            i riksdagen gör vi det genom ett betänkande från socialförsäkringsutskottet
            till vilket en rad motioner från allmänna motionstiden fogats
            samt en motion som inkommit med anledning av skrivelsen.
          </note>
          <note>
            Jag vill inledningsvis yrka bifall till utskottets förslag i
            betänkandet innefattande ett av utskottet enigt framlagt tillkännagivande
            rörande barntolkar i asylprocessen. Vad gäller de till betänkandet
            fogade reservationerna vill jag yrka avslag på desamma med hänvisning
            till betänkandet.
          </note>
          <note>
            Herr talman! När man gör en analys av regeringens återkommande
            skrivelser inom migrations- och asylpolitiken för de år som innevarande
            mandatperiod omfattar, får man en ganska bra bild av de möjligheter
            och problemställningar som samhällets ställs inför vad gäller
            människors rörlighet i världen.
          </note>
          <note>
            I ett globalt perspektiv har vi fått frågan belyst genom den
            av FN gjorda undersökningen om migrationen i vår omvärld, som
            leddes av bland annat tidigare migrationsministern Jan O. Karlsson.
          </note>
          <note>
            Vi har också kunnat se hur antalet flyktingar i världen förändrats
            genom de beräkningar som UNHCR gjort. Enligt organisationen var
            siffran för år 2004 den lägsta på 25 år, vilket vi naturligtvis
            kan glädjas åt.
          </note>
          <note>
            Den svenska migrations- och flyktingpolitiken är starkt berörd
            av vad som händer i vår omvärld. Politiken och vår lagstiftning
            måste kunna förhålla sig till denna situation. Svensk migrations-
            och flyktingpolitik berör många människor, såväl direkt som indirekt.
            Det är ett förhållande som vi alla som arbetar med dessa frågor
            väl känner till. Såväl det politiska systemet som de berörda myndigheterna,
            kommunerna och frivilligorganisationerna måste finna former för
            att skapa möjligheter till en bra hantering för mottagande och
            integration av dem som kommer till vårt land.
          </note>
          <note>
            Under de tre första åren av innevarande mandatperiod har mer
            än 150 000 uppehållstillstånd beviljats för människor som kommit
            till vårt land. Grunden för dessa uppehållstillstånd är såväl
            skyddsskäl som en ansenlig andel anhöriginvandring, studie- och
            arbetskraftsinvandring samt genom EES-avtalet.
          </note>
          <note>
            Utskottet uttalar i betänkandet att migration kan ses som en
            tillgång för vårt land. Vi ska därför genom en aktiv integrationspolitik
            verka för möjligheten för dem som får uppehållstillstånd att snabbt
            finna sina förutsättningar i det svenska samhället.
          </note>
          <note>
            Herr talman! Vad jag menar med det jag sagt är att Sveriges riksdag
            och svenska folket har visat på en stor samsyn när det gäller
            den svenska migrations- och flyktingpolitiken. Regeringens skrivelse
            visar också på att Sverige genom vårt agerande såväl på hemmaplan
            som internationellt, också inom EU, har visat på en human och
            kraftfull hållning inom politikområdet. Sverige ses, trots den
            ibland hårda retoriken på hemmaplan, som föregångare inom stora
            delar av politikområdet i internationella kretsar. En viktig del
            i detta utgörs av att Sverige, till skillnad från många andra
            länder i världen, inte har något flyktingfientligt parti i parlamentet.
          </note>
          <note>
            Under föregående år planerades för den, som migrationsminister
            Barbro Holmberg uttryckte det, kanske största reformen inom politikområdet
            någonsin i Sverige. En ny lagstiftning, nedläggning av Utlänningsnämnden
            under 2006 och uppbyggandet av migrationsdomstolar och migrationsöverdomstol
            utgjorde en kraftfull satsning på ökad rättssäkerhet för individerna.
            Härtill ska föras det förändringsarbete som måste till inom första
            instans hos Migrationsverket för att skapa förutsättningar för
            ett bra underlag för kommande rättsprövning i ärenden.
          </note>
          <note>
            Utskottet har på olika sätt kunnat ta del av det stora arbete
            som föregick införandet av den nya instans- och processordningen.
            Utskottet får under kommande år ett viktigt arbete med att följa
            upp rättstillämpningen men också att se hur den nya organisationen
            praktiskt kan hantera de många gånger svåra avvägningar som migrations-
            och asylpolitik innebär.
          </note>
          <note>
            Riksdagen fattade under hösten beslut om en tillfällig lagstiftning,
            detta som ett led i att ge möjlighet till ny prövning för de personer
            som erhållit lagakraftvunnet avvisningsbeslut, men som på grund
            av verkställighetshinder ej lämnat landet.
          </note>
          <note>
            Ca 30 000 personer har fått eller kommer att få sin sak prövad
            enligt den tillfälliga lagstiftningen. En stor del av dessa ärenden
            gäller barnfamiljer, vilka också i stor utsträckning fått positiva
            besked vad gäller uppehållstillstånd. Och särskilda insatser har
            gjorts för de barn och familjer som har svåra sjukdomsbilder.
          </note>
          <note>
            Genom den särskilda lagstiftningen har även personer som tidigare
            har gömt sig i landet kunnat göra ansökan om prövning av sina
            verkställighetshinder. För vissa har detta inneburit ny prövning
            av asylskälen då deras gamla ärende har preskriberats.
          </note>
          <note>
            Ett stort arbete pågår nu med att finna kommuner som är villiga
            att ta emot dem som erhållit uppehållstillstånd. Enligt Integrationsverket,
            som nyligen informerade utskottet, kommer behovet för innevarande
            år att vara tre gånger större än under år 2005. Jag tvingas konstatera
            att den öppna hållning som fanns bland många lokalpolitiker under
            hösten inte följs upp med samma entusiasm när Integrationsverket
            gör förfrågan om kommunernas möjlighet till mottagande av dem
            som genom den tillfälliga lagstiftningen fått uppehållstillstånd.
          </note>
          <note>
            Under gårdagen kunde vi i medierna följa hur exempelvis Täby
            intagit en reserverad hållning till att ta emot flera människor
            med invandrarbakgrund, trots påstått goda förutsättningar.
          </note>
          <note>
            Regeringen har i tilläggsbudget för året anslagit extra medel
            för att stimulera kommunerna till ökat mottagande, och utskottet
            kommer noga att följa utvecklingen.
          </note>
          <note>
            I en rad motioner i denna del lyfts frågeställningar upp vilka
            var föremål för behandling i samband med framtagandet av den nya
            lagstiftningen men också processordningen. Det finns skäl att
            avvakta utfallet av den nya instans- och processordningen, vilket
            också är utskottets uppfattning.
          </note>
          <note>
            Herr talman! Frågan om arbetskraftsinvandring har under flera
            år lyfts fram i riksdagens behandling av migrationspolitiken.
            Ett skäl har utgjorts av den demografiska utveckling som Sverige
            står inför och härigenom kommande arbetskraftsbrist. Ett annat
            skäl är det som utskottet tidigare lyft fram i form av positiva
            incitament, som en ökad arbetskraftsrörlighet skapar.
          </note>
          <note>
            I den debatt som förs i Sverige kan det lätt uppstå en konflikt
            mellan nuvarande arbetslöshet och arbetskraftsinvandring. Redan
            i dag kan konstateras att det, såväl i Sverige som i många andra
            länder, finns förhållanden där såväl regionala som yrkesspecifika
            arbetskraftsbrister kan förekomma, samtidigt som arbetslöshet
            kan råda i landet. En ytterligare komplikation i fråga om arbetskraftens
            rörlighet inom EU utgörs av arbetstagarbegreppet. Utskottet har
            informerats om det EG-rättsliga arbetstagarbegreppet och insett
            de konsekvenser som detta kan få för svensk välfärdspolitik. Problematiken
            lyfts fram i motioner, och utskottet utgår ifrån att Sverige nogsamt
            följer och agerar i frågan.
          </note>
          <note>
            Riksdagen har, precis som tidigare sagts här, givit regeringen
            i uppdrag att utreda frågan om arbetskraftsinvandring från länder
            utanför EU och formerna för densamma. Den parlamentariska kommittén
            KAKI som nu utreder frågan kommer under hösten att lägga fram
            sitt betänkande. Utskottet finner därför inte skäl att förekomma
            denna utredning utan avvaktar kommande remissförfarande och beredning,
            vilket inte minst var föremål för det förra replikskiftet.
          </note>
          <note>
            Vad gäller flyktingpolitik i övrigt kan jag liksom utskottet
            konstatera att Sverige följer gällande konventioner. Sverige är
            också, som tidigare anförts, mycket aktivt i EU-perspektivet för
            en human flyktingpolitik byggd på de internationella förpliktelserna.
            Den aktiva hållningen från svensk sida liksom den stora öppenheten
            gör att vi också exponeras vad gäller de prövningar som sker från
            FN:s kommitté mot tortyr. Frågan lyftes upp från utskottets sida
            i samband med ett besök i Genève för något år sedan. Ett av skälen
            till de många påtalandena mot Sverige sades av ansvariga utgöras
            av den öppenhet i hanteringen som finns från svensk sida. Sverige
            följer noga de ställningstaganden som görs från kommitténs sida
            och är följsamma gentemot desamma. Utskottet utgår ifrån att regeringen
            nogsamt granskar de fall där kritik har uttalats mot Sverige.
          </note>
          <note>
            Inom EU fortgår en rad olika processer som berör det migrationspolitiska
            området. Som jag tidigare uttalat är Sverige starkt pådrivande
            för en human politik inom området. En rad direktiv är på väg att
            implementeras i respektive medlemsstaters lagstiftning under året.
            På vissa områden har Sverige starkt markerat mot förslag om såväl
            begrepp som säkra länder som höjda avgifter för viseringshandlingar.
          </note>
          <note>
            Från och med den 31 mars har Sverige en ny utlänningslag och
            en ny processordning. Prövning av ärenden kommer att ske inom
            Migrationsverket med överprövning i migrationsdomstol och efter
            prövningstillstånd i migrationsöverdomstol. Processordningen ställer,
            som tidigare nämnts, stora krav på de olika instanserna. En rad
            utbildningsinsatser har gjorts på alla nivåer, vilka ytterligare
            kommer att kompletteras.
          </note>
          <note>
            Ett område som särskilt lyfts fram av utskottet är tolkfrågan.
            Bristen på tolkar har på olika sätt påtalats för utskottets ledamöter.
            Utskottet konstaterar att en utredning gjorts, och medel till
            utbildningsinsatser har tagits fram. För att ytterligare se barnperspektivet
            i asylprocessen vill utskottet lyfta fram behovet av särskilda
            barntolkar. Utskottet har därför i betänkandet gjort ett tillkännagivande
            i frågan.
          </note>
          <note>
            Herr talman! Under den gångna mandatperioden har migration och
            asylpolitik tagit stort utrymme i utskottets hantering av ett
            brett arbetsfält. De migrationsskrivelser som regeringen inkommit
            med till riksdagen visar på de många frågeställningar som politikområdet
            innehåller. Många gånger handlar frågorna om enskilda människors
            öden och de missförhållanden som man lämnar bakom sig för ett
            bättre liv i Sverige. De bilder som framkommer i kontakter med
            asylsökande eller via medier skapar hos många en känsla av empati
            men också frågetecken inför de krafter som skapar oro i världen
            och människors behov av skydd och trygghet. Sveriges roll i det
            internationella arbetet för en global stabilitet framkommer genom
            vårt engagemang via FN eller biståndsarbete, men också genom att
            ge människor skydd i vårt land och genom aktivt arbetande frivilligorganisationer
            på hemmaplan och ute i världen.
          </note>
          <note>
            Sverige för en aktiv politik på området. Mina förhoppningar är
            att Sverige också i framtiden kan skapa den majoritet som finns
            i denna kammare för en human och aktiv flyktingpolitik med ett
            starkt internationellt engagemang.
          </note>
          <note>
            Herr talman! Under debattens gång har det uppkommit ett antal
            frågeställningar som det finns skäl att belysa lite ytterligare
            utifrån vad olika partier har framfört. Jag måste naturligtvis
            först ta upp frågeställningen om allvaret i debatten. Ena stunden
            och dagen i denna kammare lyfter man från alliansens sida fram
            det stora problem som man säger finns i att 1 ½ miljon människor
            står utanför arbetslivet i Sverige. Man pratar om den stora arbetslösheten
            som ett gigantiskt problem och är så vårdslös i siffrorna att
            man kan ifrågasätta vilken dagsnotering som ska gälla när partiföreträdarna
            ställer sig här. Att i samma andetag omedelbart prata om arbetskraftsinvandring
            och påskynda en process där vi vet att en utredning nu sitter
            och arbetar gör att man naturligtvis blir lite frågande till processens
            gång. Man måste ställa sig frågan: Ser inte alliansens partier
            den problematik som man lyfter fram genom detta agerande?
          </note>
          <note>
            Jag måste naturligtvis också ställa den fråga som lyfts fram
            i diskussionen när det gäller frågan om arbetsmarknadsprövning,
            som också lyfts fram från alliansens sida. Är det inte så att
            vi har skäl att göra samma bedömning som partierna i denna kammare
            gjorde i mitten av 60-talet, när man talade om den trepartsöverenskommelse
            som föreligger när det gäller arbetskraftsinvandring? Den innebär
            en enskild arbetssökande från ett annat land som kommer till Sverige,
            en arbetsgivare på plats som är beredd att ta emot och öppna upp
            sin arbetsplats och samhället, som ska vara berett att ta emot
            såväl den arbetssökande som de anhöriga som följer med i form
            av anhöriginvandring detta för att se helheten och se den lösning
            som måste till från samhällets sida. Ska det då bara vara arbetsgivaren
            som ensidigt gör den bedömningen, som vi tidigare varit så överens
            om är en trepartsöverenskommelse? Arbetsmarknadsprövningen berör
            ju inte bara länsarbetsnämnden och facken, som ju också har inflytande
            över det här. Länsarbetsnämnderna har det utifrån att de är statens
            representant i den debatt som trepartsöverenskommelsen innehåller.
          </note>
          <note>
            Den enskildes utsatthet blir ju också i det perspektivet ett
            väldigt starkt incitament för att förändra positionerna på arbetsmarknaden.
            När jag tittar på den reservation som föreligger där den här frågeställningen
            lyfts fram så blir jag ytterligare konfunderad, därför att den
            stämmer inte med de inlägg, den debatt och den diskussion som
            har förts från allianspartiernas sida i den utredning där jag
            bland annat sitter som en företrädare för mitt parti i arbetet.
            Det blir alltså på något sätt en ny diskussion som lyfts fram,
            därför att argumentationen och de tidsangivelser som nu finns
            i reservationen stämmer inte överens med partiernas ställningstagande
            så här långt i en snart sagt färdig utredning.
          </note>
          <note>
            När det gäller Centerpartiet ställer jag mig också något frågande
            till vad som lyfts fram när det gäller möjligheterna att komma
            ut i arbetslivet. Sverige är ett av få länder som ger utrymme
            för att ge arbetstillståndsundantag för att kunna komma ut i arbetslivet
            i den mån prövningstiden i ärendet överstiger fyra månader. Vi
            kan konstatera att väldigt många tillstånd ges men att väldigt
            få kan utnyttja det, kanske beroende på arbetsmarknadens utseende.
            Men möjligheterna finns, och det finns också en öppenhet från
            samhällets sida.
          </note>
          <note>
            Dessutom konstaterar vi i utredningen om arbetskraftsinvandring
            att just egenföretagare, som lyftes fram av Birgitta Carlsson,
            har det väldigt förmånligt i det svenska samhället i förhållande
            till vår omgivning. Detta var egentligen också en nyhet för den
            process där vi nu sitter och arbetar.
          </note>
          <note>
            Jag måste naturligtvis också vända mig till kd, som lyfter fram
            problematiken med tolkfrågan. Vi ser problematiken i dess helhet.
            Det var ju en av de frågor som lyftes fram i samband med NIPU-utredningen
            den situation vi befann oss i vad gällde behovet av såväl tolkutbildning
            som tolkar totalt sett. Nu är vi på väg att hitta lösningar, vilket
            också Sven Brus lyfte fram i debatten. Det behov som föreligger
            var vi dock ganska överens om när vi satt i utredningen inför
            de beslut som vi fattade för kanske ett år sedan.
          </note>
          <note>
            Herr talman! Med dessa ord vill jag än en gång yrka bifall till
            utskottets förslag i betänkandet och avslag på samtliga reservationer.
          </note>
          <note type="speaker">
            Anf. 121 ANNE-MARIE EKSTRÖM (fp) replik:
          </note>
          <note>
            Herr talman! Jag skulle vilja ta upp frågan om mottagande av
            asylsökande med anledning av den nya tillfälliga lagen. Socialdemokraterna
            vill gärna framhålla att det är de borgerligt styrda kommunerna
            som inte tar emot flyktingar medan de socialdemokratiska gör det.
            Visst kan det vara så; jag har inte den senaste noteringen om
            hur många som sagt att de tar emot eller inte tar emot. Det viktiga
            är dock att det pågår en process i många kommuner, till exempel
            i min egen hemkommun som är borgerligt styrd. Vi var väldigt tidigt
            ute och sade att vi tar emot dubbelt så många asylsökande som
            vi brukar göra. Vi brukar ta emot 150, och nu är det uppe i ungefär
            300. I Luleå ville den socialdemokratiska majoriteten säga nej,
            men moderater och folkpartister lyckades få den att inse att man
            skulle ta emot. Det kanske också finns de som har problem. Har
            man inte tagit emot tidigare har man inte en uppbyggd organisation
            för det hela.
          </note>
          <note>
            Sedan är det ju så att Socialdemokraterna skickar med pengar
            för ett år. Detta kostar faktiskt en del pengar. Tänker Socialdemokraterna
            ge mer pengar de ytterligare år som kommer? Vi i Folkpartiet tycker
            att det är så viktigt att man tar emot att vi i vår budget som
            en morot vill ge kommunerna lite pengar även år 2 och 3, inte
            bara det första året.
          </note>
          <note type="speaker">
            Anf. 122 GÖTE WAHLSTRÖM (s) replik:
          </note>
          <note>
            Herr talman! Först kan vi konstatera att utskottet för något
            sammanträde sedan gästades av Integrationsverket, som då redovisade
            svaret på de förfrågningar som gått ut till kommunerna. Det är
            klart att man var något konfunderad över såväl den låga svarsfrekvensen
            som det låga antal kommuner som var beredda att med omedelbar
            verkan ta sig an sitt ansvar att ta ytterligare personer till
            sin kommun. Integrationsverket såg likväl med förhoppning fram
            emot de överläggningar man skulle ha med respektive kommun, inte
            minst med anledning av de ytterligare medel som regeringen har
            ställt till förfogande.
          </note>
          <note>
            Min förhoppning är att Integrationsverket i sina överläggningar
            med kommunerna kan få en situation där ett ökat mottagande kan
            komma till stånd. Det är ju ute i kommunerna som dessa människor
            ska kunna bo och leva och utföra de gärningar där vi gärna vill
            att de ska finnas med för att komma in i integrationen.
          </note>
          <note>
            Det vi gjort från regeringens och socialdemokratins sida är att
            i vårpropositionen, tilläggsbudgeten, ange en summa att skjuta
            till som stimulans. Därefter ska vi naturligtvis i kommande propositioner
            se vilket utrymme som finns att ge kommunerna det stöd de behöver
            för att kunna vidta de åtgärder som behövs på det här området.
          </note>
          <note>
            När det gäller vilka kommuner det handlar om vill jag liksom
            Anne-Marie Ekström inte peka ut kommuner. Vad jag kan konstatera
            är att de kommuner som tidigare har tagit på sig ett stort ansvar
            nu tar på sig ytterligare ansvar medan de kommuner som tidigare
            har avhållit sig från att ställa upp solidariskt också nu ställer
            sig vid sidan av. Det är bekymmersamt.
          </note>
          <note type="speaker">
            Anf. 123 ANNE-MARIE EKSTRÖM (fp) replik:
          </note>
          <note>
            Herr talman! Jag ska inte förlänga den här debatten. Det låter
            bra när Göte Wahlström säger att det kan tänkas att man kan tillskjuta
            ytterligare pengar till kommunerna. Jag tycker dock att man redan
            nu borde kunna se om det finns möjligheter och medel. Jag tror
            att det kan stimulera kommuner.
          </note>
          <note>
            I kommunerna pågår det en process, precis som det gör här i riksdagen.
            Man får inte en förfrågan ena dagen och fattar beslut nästa dag.
            Jag tycker i och för sig att vi kan vara överens om att vi ska
            påverka våra respektive partier att se till att vi tar emot så
            många asylsökande som möjligt.
          </note>
          <note type="speaker">
            Anf. 124 GÖTE WAHLSTRÖM (s) replik:
          </note>
          <note>
            Herr talman! Vi vet att vi nu har att ta ett gemensamt ansvar
            för den särskilda lagen. Precis som jag sade i mitt inledningsanförande
            räknar Integrationsverket med att för 2006 tredubbla det antal
            personer som behöver kommunplacering. Det innebär naturligtvis
            att det behövs en extra insats just för innevarande år, och det
            ställde vi också i utsikt när den särskilda lagen antogs här i
            riksdagen. Vi tar naturligtvis ansvar för den fullt ut under innevarande
            år. Därefter ska vi titta på vilka ekonomiska förutsättningar
            som finns att stötta kommunerna i det här arbetet.
          </note>
          <note type="speaker">
            Anf. 125 TOBIAS BILLSTRÖM (m) replik:
          </note>
          <note>
            Herr talman! Jag börjar med att yrka bifall till reservation
            51 under punkt 36.
          </note>
          <note>
            När det gäller den diskussion Göte Wahlström för om arbetskraftsinvandringen
            och relationerna tycker jag att det är ganska intressant att notera
            att Göte Wahlström nämner det stora antal arbetslösa människor
            som i dag lever i utanförskap i vårt land. Det är intressant att
            han gör så eftersom statsminister Göran Persson ju har förklarat
            att så inte alls är fallet. Vi har inte alls några problem med
            höga arbetslöshetstal i det här landet. De är på väg ned. I sitt
            förstamajtal slog han också fast att arbetslösheten inte skulle
            bli någon stor valfråga och att de borgerliga partierna hade hoppat
            i galen tunna när vi utsåg detta till huvudproblemet.
          </note>
          <note>
            Helt plötsligt ser det nu annorlunda ut i Göte Wahlströms retorik
            mycket intressant! Men det kanske inte är så lätt att vara socialdemokrat
            i dessa dagar och veta vilket ben man ska stå på.
          </note>
          <note>
            Därutöver gör Göte Wahlström en fullständigt felaktig analys
            när han utgår från att arbetsmarknadspolitik är detsamma som att
            ta en kaka och sedan stycka upp den i ett antal delar. Hela vårt
            synsätt inom den borgerliga alliansen utgår från det rakt motsatta
            perspektivet: Det handlar om att få kakan att växa. Framför allt
            handlar det om att inse att kakan kan både växa och krympa i olika
            tider och att detta kanske är både nationellt och globalt. Men
            det perspektivet utelämnar Göte Wahlström helt och hållet i sin
            framställning. Det är inte intressant. Här ska fack och stat sätta
            sig ned med kniv och slev, höll jag på att säga, och dela upp
            kakan.
          </note>
          <note>
            Slutligen ska jag också svara på den fråga som lite dolt kastades
            fram om vår syn på arbetsgivarens roll när det gäller arbetskraftsinvandring.
            Ja, vi tycker att den kategorin har haft en alldeles för svag
            ställning i den arbetsmarknadsprövningsordning som finns. Vi tycker
            att det är rimligt att ändra det styrkeförhållandet. Arbetsgivaren
            bör få en frihet att själv få välja vem han ska samarbeta med.
          </note>
          <note>
            Avslutningsvis kan jag på de korta sekunder jag har kvar konstatera
            att när det gäller alla de andra synpunkterna om den tillfälliga
            lagstiftningens konsekvenser hade vi när vi diskuterade integrationspolitiken
            här en tydlig och klar debatt som visade att vi från vår sida
            tycker att detta ska bli ett nationellt åtagande och att staten
            ska stå för kostnaderna. Men den reservationen röstade Göte Wahlström
            ned.
          </note>
          <note type="speaker">
            Anf. 126 GÖTE WAHLSTRÖM (s) replik:
          </note>
          <note>
            Herr talman! Nu är återigen Tobias Billström som moderat väldigt
            slarvig med argumentationen och med att lyssna in vad som sägs.
            Jag sade att det är den borgerliga alliansen som åberopar siffran
            1,5 miljoner arbetslösa i Sverige. Vi har kritiserat siffrorna
            därför att de är orealistiska, felaktiga och framtagna från helt
            felaktiga förutsättningar. Men det är där vi utnyttjar diskussionen
            och argumentationen: Utöver att vi har, som ni påstår, 1,5 miljoner
            arbetslösa ska ni nu öppna för arbetskraftsinvandring med kort
            varsel och med snabba reaktioner i samhället. Det är det vi tycker
            är en märklig retorik i debatten.
          </note>
          <note>
            Vi vill i stället att det först och främst ska vara rim och reson
            när det gäller vilka siffror vi använder när vi pratar om arbetslösheten.
            Det är bara att konstatera vad som har framkommit i medierna i
            dag vad gäller antalet ytterligare arbetstillfällen som har skapats
            under denna del av året i förhållande till samma period föregående
            år.
          </note>
          <note>
            Det finns skäl att avvakta den parlamentariska utredning där
            vi tillsammans tittar på under vilka förutsättningar vi vill ha
            den framtida arbetskraftsinvandringen. Det är mer rimligt att
            vi gör det än att vi nu lägger fram förslag som jag upplever är
            stick i stäv med de inlägg och den argumentation som har förts
            fram inte minst från Tobias Billströms parti i den utredning där
            bland annat jag sitter med och arbetar.
          </note>
          <note type="speaker">
            Anf. 127 TOBIAS BILLSTRÖM (m) replik:
          </note>
          <note>
            Herr talman! Det är bara att konstatera att det var Göte Wahlström
            som sade att vi har en hög arbetslöshet i landet. Det sade han
            i sitt tydliga och klara inledningsanförande. Det är det jag har
            som utgångspunkt för mina repliker.
          </note>
          <note>
            Det finns en klar motsättning i Göte Wahlströms sätt att argumentera
            i frågan. Antingen har vi en låg arbetslöshet, och då är den arbetskraftsinvandring
            vi nu diskuterar inget problem, eller så har vi en hög arbetslöshet.
            Då har Göte Wahlström ett mycket stort problem, inte minst i förhållande
            till sin partiledare statsminister Göran Persson som har en helt
            annan uppfattning. Men Göte Wahlström kan inte stå på bägge benen
            samtidigt utan han får bestämma sig.
          </note>
          <note>
            När det gäller arbetsmarknadsprövningen anser vi att förhållandena
            i dag är orimliga. Facket har i princip en vetorätt och kan tillsammans
            med länsarbetsnämnderna sätta ned foten och bestämma att man inte
            är intresserad av att ta in någon, trots att det kan handla om
            nyckelkompetens, trots att det kan handla om att ett enskilt företag
            genom att ta hit någon från ett annat land de facto kan skapa
            ännu fler arbetstillfällen och då få kakan att växa.
          </note>
          <note>
            Det är här vi skils åt, Göte Wahlström. Det är här vi kan se
            skillnaden mellan den socialdemokratiska arbetsmarknadspolitiken
            och den som den borgerliga alliansen står för. Vi erbjuder oss
            att försöka skapa ökad tillväxt. Ni vill stå kvar och stampa på
            samma fläck som ni har gjort, precis som Göte Wahlström var inne
            på, ända sedan 60-talet, med de konsekvenser som det har fått
            för Sverige.
          </note>
          <note type="speaker">
            Anf. 128 GÖTE WAHLSTRÖM (s) replik:
          </note>
          <note>
            Herr talman! Återigen tvingas jag konstatera att Moderaterna
            inte vill hålla sig till sanningsbilden när vi diskuterar frågorna.
            Jag åberopade de siffror som används av inte minst Tobias Billströms
            parti när det gäller att tala om arbetslösheten i vårt land. Jag
            har sagt att siffrorna är felaktiga, att de inte ligger på de
            nivåer som Tobias Billström och hans parti vill framhärda utan
            på helt andra nivåer. Likväl är det oroväckande höga nivåer. De
            nivåerna är på väg ned med ganska snabb fart. Därigenom är det
            ett angeläget uppdrag vi har att titta på utformningen av arbetskraftsinvandringen.
          </note>
          <note>
            Utformningen av arbetskraftsinvandringen ska också innebära,
            precis som har framförts från talarstolen tidigare, att ordning
            och reda föreligger på arbetsmarknaden. De som kommer till Sverige
            som arbetskraftsinvandrare ska få samma förutsättningar och samma
            möjligheter som de i Sverige födda som finns på arbetsmarknaden.
            Men Tobias Billström och hans parti vill, om man följer upp den
            samlade politiken, skapa en arbetsmarknad där lönedumpning ska
            skapas med hjälp av inte minst arbetskraftsinvandring under helt
            andra förutsättningar än vad som i dag är tillämpliga i det svenska
            samhället.
          </note>
          <note>
            Det fackliga inflytandet i processen innebär inte någon vetorätt.
            Men jag åberopade den samsyn som fanns under mitten av 60-talet
            när vi såg effekterna av dåtidens arbetskraftsinvandring, där
            vi gemensamt i denna kammare var överens om vad som skulle göras.
            Det var inte enbart parterna utan också det politiska systemet
            som såg allvaret i och behovet av att ha en reglerad invandring
            och en översyn av hur vi skulle hantera frågorna om arbetskraftsinvandring.
          </note>
          <note>
            Det är ett problem att Tobias Billström lämnar den linje som
            har varit så gångbar för kammaren tidigare och intar en helt annan
            hållning i det läge vi befinner oss just nu.
          </note>
          <note type="speaker">
            Anf. 129 BIRGITTA CARLSSON (c) replik:
          </note>
          <note>
            Herr talman! Det är många bollar i luften just nu. Jag ska börja
            med det Göte Wahlström angrep oss för i Centerpartiet, nämligen
            att vi vill ha folk i arbete. Vi vet att människor mår bra mycket
            bättre av att ha en meningsfull tid i Sverige. Vi har sett alltför
            många bevis på att människor som har väntat och väntat, utan meningsfull
            sysselsättning i form av arbete eller i form av utbildning, har
            brutits ned av passiviteten. De har så mycket svårare att komma
            tillbaka. Att gå år efter år utan att vara sysselsatt med något
            meningsfullt gör det svårt att komma tillbaka i arbete igen. Det
            är därför vi menar på att det är oerhört viktigt att direkt när
            man kommer hit det också ställs krav. Kommer man hit, söker asyl
            och vill bosätta sig i Sverige är det ett rimligt krav att delta
            dels i undervisning, dels i arbetspraktik någonstans i samhället.
          </note>
          <note>
            Det viktiga jag lyfte fram i mitt anförande är att man försöker
            locka ut människor till platser i Sverige där det finns både arbetstillfällen
            och bostäder. Man har jobbat med detta på några olika ställen
            med lyckat resultat. Det finns inget som säger att bara för att
            vi har en hög arbetslöshet på vissa platser ska ingenting göras
            åt problemen.
          </note>
          <note>
            Vi ser det som oerhört viktigt och värdefullt att dessa människor,
            så fort det går, oavsett om de får uppehållstillstånd eller inte,
            har en meningsfull tid i Sverige. Den meningsfulla tiden består
            i möjlighet till arbete.
          </note>
          <note type="speaker">
            Anf. 130 GÖTE WAHLSTRÖM (s) replik:
          </note>
          <note>
            Herr talman! Birgitta Carlsson och jag är helt överens om det
            värdefulla i meningsfulla aktiviteter. De meningsfulla aktiviteterna
            kan naturligtvis bestå av många olika saker. Organiserad verksamhet
            inom ramen för Migrationsverkets uppdrag är en sådan del när det
            gäller undervisning, utbildning och så vidare. Behovet av informationsinsatser
            har lyfts fram i tidigare debatter.
          </note>
          <note>
            Vi vet att regeringen i regleringsbrev har påtalat dessa frågor
            och på vilket sätt de ska följas upp från verkets sida när det
            gäller den organiserade verksamheten inom ramen för Migrationsverkets
            aktiviteter.
          </note>
          <note>
            Sverige är ett av få länder som också ger möjlighet till att
            få arbeta under tiden ansökan processas. Om ansökningstiden beräknas
            överstiga fyra månader, vilket snart sagt alla ärenden gör, har
            man också möjlighet att få komma ut i arbetslivet, att få undantag
            från behovet av intyg i övrigt.
          </note>
          <note>
            Problemet är att så få människor registrerar att de också får
            ett arbete och kan utnyttja denna möjlighet. Där har vi ett gemensamt
            ansvar när det gäller att öppna arbetsmarknaden så att dessa människor
            får möjlighet att komma ut, njuta av kontakten med arbetskamrater,
            få information, lära sig språk och så vidare. Birgitta Carlsson
            och jag är helt överens om vilka åtgärder som behöver vidtas.
            Här har vi något som vi tillsammans kan hitta lösningar för.
          </note>
          <note type="speaker">
            Anf. 131 Statsrådet BARBRO HOLMBERG (s):
          </note>
          <note>
            Herr talman! Förra året kunde FN:s flyktingkommissarie berätta
            att antalet flyktingar i världen låg på den lägsta nivån på 25
            år. Vi ser också hur antalet flyktingar i världen minskar.
          </note>
          <note>
            Samtidigt konstaterar FN att under precis samma period, de senaste
            25 åren, har antalet migranter, människor som flyttar av andra
            skäl, fördubblats och uppgår i dag till ungefär 200 miljoner.
          </note>
          <note>
            Dessa siffror speglar en stor förändring. De speglar samtidigt
            en kraft och utveckling som har fått, och kommer att få, en oerhört
            stor påverkan på alla länder i världen. Det gäller inte minst
            den ekonomiska utvecklingen och det gäller inte minst ett ökat
            välstånd om vi kan hantera migrationsfrågorna på ett bra sätt.
          </note>
          <note>
            Siffrorna visar också att asyl- och migrationspolitiken har ställts,
            och står, inför nya utmaningar. Vi ser att en del av dem som kommer
            och söker asyl inte primärt är i behov av internationellt skydd
            utan att de har andra skäl för att komma hit. Vi ser också nästan
            varje dag i medierna hur utsatta migranterna är och hur människors
            önskan att få ett bättre liv utnyttjas i ren människohandel.
          </note>
          <note>
            Allt detta understryker nödvändigheten av att samarbeta med andra
            länder i asyl- och migrationsfrågor. Det gäller att samarbeta
            regionalt i EU men också internationellt. Vi kan inte själva här
            i Sverige lösa världens flyktingproblem, utan vi måste samarbeta
            med andra länder i FN. Vi kan inte heller själva hantera den ökande
            migrationen i världen helt, utan det måste vi göra i ett brett
            samarbete tillsammans med andra.
          </note>
          <note>
            Men Sverige är och kommer att fortsätta att vara pådrivande internationellt,
            genom att påverka alltfler länder att underteckna flyktingkonventionen,
            genom att bistå länder i vår omgivning i att bygga upp migrationspolitisk
            kapacitet, genom att värna asylrätten både internationellt i EU
            och här hemma.
          </note>
          <note>
            Sverige har en flyktingpolitik som vi kan vara stolta över. FN:s
            flyktingkommissarie framhåller ofta Sverige som ett föredöme och
            ett föregångsland när det gäller värnandet av asylrätten. Faktum
            är att Sverige har en betydligt mer generös och human politik
            än många andra länder. Vi ser hur Sverige på punkt efter punkt
            skiljer ut sig från andra länder, och jag skulle vilja nämna några
            sådana punkter.
          </note>
          <note>
            Sverige har varit ett kvotland sedan 50-talet. Det betyder att
            vi har åkt ut till flyktingläger där de flesta flyktingar finns.
            Vi har hämtat hit människor som aldrig annars skulle haft en chans
            att ta sig någonstans. Sverige är ett av ungefär 15 länder i världen
            som tar emot flyktingar på det här sättet. Vi är ett av sju länder
            i EU, och vi driver i alla tänkbara sammanhang att också andra
            EU-länder ska bli kvotländer, att vi får 25 kvotländer i EU.
          </note>
          <note>
            Sverige är den fjärde största bidragsgivaren till FN:s flyktingkommissarie.
            FN:s flyktingkommissarie finns på plats överallt där det finns
            krishärdar i världen.
          </note>
          <note>
            Sverige är det enda landet i världen där människor med uppehållstillstånd
            kan återförenas med sina familjer utan att vi villkorar det med
            försörjningsansvar. Den som har fått ett uppehållstillstånd i
            Sverige får ta hit sin familj, och vi frågar inte om den personen
            kan försörja familjen omedelbart eller om man har någonstans att
            bo. Hela politiken utgår från människors behov av att ha sina
            nära och kära hos sig.
          </note>
          <note>
            I Sverige kan, som Göte Wahlström nämnde, människor som söker
            asyl och som väntar på besked få möjlighet att arbeta. Den möjligheten
            finns inte heller i många andra länder.
          </note>
          <note>
            Om man ser till mottagandet av asylsökande i Sverige är det oerhört
            stor skillnad jämfört med många andra länder. Titta till exempel
            på bostäder. Här i Sverige kan en barnfamilj få en vanlig lägenhet
            som Migrationsverket hyr. I många andra länder ordnar man självklart
            bostäder, men det är en helt annan standard och mycket mer av
            institutionsboende.
          </note>
          <note>
            Jag menar att vi har väldigt mycket att vara stolta över. Jag
            tycker också att det är glädjande att så många i den här debatten
            har uttryckt viss stolthet och inte bara fokuserat på problemen.
            Även om man säger att det finns någonting som är bra säger man
            inte samtidigt att allting är bra, utan det finns också mycket
            som vi kan göra bättre.
          </note>
          <note>
            Vi har haft stora problem i asylsystemet som har krävt mycket
            stora reformer, vilket också framgår av den skrivelse som nu ligger
            på riksdagens bord. Jag tror att jag vågar säga att det under
            den här mandatperioden har gjorts fler och större reformer än
            på mycket länge, och jag skulle vilja nämna några av dem.
          </note>
          <note>
            Vi har förbättrat mottagandet och stärkt skyddet för de ensamkommande
            barnen. Vi har utökat mandatet för den gode mannen, så att den
            gode mannen kan träda in i föräldrarnas ställe och företräda barnen
            i förhållande till Migrationsverket men också i förhållande till
            sociala myndigheter. Den 1 juli träder ännu en stor reform i kraft,
            då det blir kommunerna som tar över själva omhändertagandet av
            barn som kommer ensamma till Sverige. Vi renodlar Migrationsverkets
            roll till att utreda och pröva barnets asylansökan.
          </note>
          <note>
            Vi har gjort en rad förändringar för att stärka rättssäkerheten
            i första instans, hos Migrationsverket. Vi har sett till att de
            juridiska ombuden kommer in mycket tidigare i processen, vilket
            ger ett bättre beslutsunderlag. Vi har sett till att utredningen
            av barns egna asylskäl har förbättrats. Barnhandläggare har utbildats.
            Landinformationen som myndigheten baserar sina bedömningar på,
            som tidigare var förbehållen handläggare, har nu gjorts allmänt
            tillgänglig.
          </note>
          <note>
            Vi har också genomfört en mycket stor reform, som jag tror att
            alla talare hittills har nämnt, när vi numera har ett domstolssystem.
            Den asylsökande som fått avslag kan överklaga till länsrätter
            och Kammarrätten i Stockholm. Kärnan i den reformen är just detta
            med en ökad muntlighet och ett tvåpartsförfarande, så att den
            asylsökande får möta domstolen och berätta om sina skäl.
          </note>
          <note>
            Samtidigt har vi stärkt asylrätten. Flyktingbegreppet har utvidgats
            till att också omfatta människor som förföljs på grund av sitt
            kön eller sin sexuella läggning. Även de övriga skyddsgrunderna
            har utvidgats, och därmed har vi satt fokus på det som flyktingpolitik
            handlar om, nämligen att ge skydd till människor som flyr undan
            förföljelse och övergrepp.
          </note>
          <note>
            Jag nämnde inledningsvis att människosmugglingen har ökat. Det
            var länge så att handel med människor var en av de mest lönsamma
            och minst riskabla delarna av den organiserade brottsligheten.
            Därför har vi höjt straffen för människosmuggling och gett offer
            för människohandel ökat skydd.
          </note>
          <note>
            Vi har vidtagit åtgärder för att komma till rätta med att så
            många i dag saknar identitetshandlingar. Det är ett av de största
            problemen i asylprocessen, och det leder till att vi har fått
            långa handläggningstider, att de blir längre än de annars skulle
            behöva vara. Att 90 % av dem som kommer inte har identitetshandlingar
            slår knut på hela systemet, eftersom vem man är och varifrån man
            kommer är den viktigaste frågan att få svar på i en asylutredning.
          </note>
          <note>
            Den här listan är väldigt lång, och jag tror att man kan göra
            den ännu längre när det gäller de reformer som har genomförts
            under den här mandatperioden.
          </note>
          <note>
            Vad vi alla vill jag tror att vi alla är överens om det är att
            det ska fungera så att den som kommer till Sverige och söker asyl
            ska få ett bra mottagande. Man ska få en rättssäker prövning,
            och man ska inte behöva vänta för länge. Får man ett besked om
            att man får stanna ska man snabbt komma in i samhället. Får man
            ett besked om att man inte får stanna ska man få ett stöd att
            återvända till sitt hemland.
          </note>
          <note>
            I alla de här leden har reformer gjorts, i mottagandet, i asylprocessen
            och i lagstiftningen. Men jag tror heller inte att ens de reformerna
            gör att vi kan slå oss till ro. Jag tror att det ännu är så att
            det är mycket som vi måste göra och som återstår att göra under
            nästa mandatperiod.
          </note>
          <note>
            Det gäller först handläggningstiderna. Trots att handläggningstiderna
            har minskat kraftigt de senaste åren mellan åren 2003 och 2004
            minskade handläggningstiderna med 3035 % får en del vänta alltför
            länge. Därför kommer vi att sätta upp ett nytt mål om max tre
            månaders handläggningstid för barnfamiljer.
          </note>
          <note>
            Jag tror att det är ett rimligt mål. Det är också ett realistiskt
            mål om de asylsökande kan styrka eller medverka till att styrka
            sin identitet och om man har alla skäl och om alla skäl presenteras
            för Migrationsverket.
          </note>
          <note>
            Vi ska också se över Migrationsverkets uppdrag. Mottagandet av
            asylsökande har ju genomgått enormt stora förändringar de senaste
            tio åren. Kommunerna har tagit och tar ett allt större ansvar
            i mottagandet. Jag tror att vi nu måste stanna upp och se över
            Migrationsverkets roll och kommunernas roll. Vi måste se på Migrationsverkets
            roll i en ny och globaliserad värld och i förhållande till andra
            myndigheter och till kommuner.
          </note>
          <note>
            Hur mycket vi än förbättrar mottagandet av asylsökande och hur
            många reformer vi än genomför av asylprocessen tror jag inte att
            vi någonsin kan reformera bort att vissa människor kommer att
            få avslag på sina asylansökningar.
          </note>
          <note>
            Så länge vi inte har en helt fri invandring och så länge vi lever
            i en orättvis värld kommer vissa av dem som kommer hit att få
            avslag. Därför måste vi bli betydligt bättre på att ge stöd till
            de människor som ska återvända till sina hemländer.
          </note>
          <note>
            Vi ser redan i dag hur kyrkor och frivilligorganisationer stöder
            individer som ska återvända. Jag tror att det stödet är väldigt
            viktigt och att det stödet bör utvecklas. Det tror jag är oerhört
            viktigt för att vi inte ska hamna i samma situation som vi var
            i för ett år sedan då väldigt många människor blev kvar i landet
            trots ett avvisningsbeslut.
          </note>
          <note type="speaker">
            Anf. 132 TOBIAS BILLSTRÖM (m) replik:
          </note>
          <note>
            Herr talman! Min fråga till statsrådet handlar naturligtvis om
            det som vi tar upp i vår borgerliga alliansreservation nr 15 i
            betänkandet. Det handlar alltså om det så kallade asylprocedurdirektivet
            som lades fram under hösten 2005. Där fanns det en lista på så
            kallade säkra länder. Den listan har lyfts ur direktivet, men
            vi menar från alliansens sida att regeringen bör få ett uppdrag
            från riksdagen att verka för att listan helt och hållet försvinner.
            Den är inte förenlig med asylrätten.
          </note>
          <note>
            Det är inte rimligt att vi med utgångspunkt i Genèvekonventionen
            och andra föreskrifter håller oss med listor på länder som förhindrar
            att de som kommer hit får en rättssäker prövning. Jag vill gärna
            höra statsrådets argumentation för varför man inte ämnar verka
            för att listorna försvinner. Man tänker ju avslå reservationens
            innehåll.
          </note>
          <note type="speaker">
            Anf. 133 Statsrådet BARBRO HOLMBERG (s) replik:
          </note>
          <note>
            Herr talman! Jag antar att Tobias Billström har talat med sina
            kolleger i EU-nämnden. Det här är en fråga som har godkänts i
            EU-nämnden.
          </note>
          <note>
            I fråga om listor för säkra länder nådde vi inte ända fram när
            det gäller harmonisering av EU:s asyl- och migrationspolitik.
            Vi lämnade helt enkelt den frågan. Alla länder som har listor
            får fortsätta att ha listor. De länder som inte har listor behöver
            inte ha listor.
          </note>
          <note>
            Det bestämdes att det skulle fastställas en lista över säkra
            ursprungsländer. Anledningen till att vi kunde gå med på det och
            anledningen till att EU-nämnden kunde godkänna det är att det
            inte tummar på principen att det ändå ska vara individuell prövning.
            Det är det som är grundläggande. Det ska vara individuella prövningar
            i varje enskilt fall.
          </note>
          <note>
            När det gäller listor över säkra tredjeländer var diskussionen
            att det skulle vara kollektiva beslut, det vill säga att vi ska
            ha listor och om någon kommer från något av de länderna ska de
            avvisas utan att över huvud taget få en prövning. Det kunde vi
            inte gå med på.
          </note>
          <note>
            När det gäller ursprungslandslistorna är det individuella prövningar
            i varje enskilt ärende. Sverige kommer inte att använda de listorna,
            men vi vet att andra länder använder sådana listor.
          </note>
          <note type="speaker">
            Anf. 134 TOBIAS BILLSTRÖM (m) replik:
          </note>
          <note>
            Herr talman! Man måste för det första fundera över vad det egentligen
            var som godkändes i EU-nämnden. Det var ju bara frågan om förhandlingar
            och regeringens ingångsvärde till förhandlingarna.
          </note>
          <note>
            Från vår sida här i kammaren kvarstår kravet att regeringen ska
            ha mandat att verka för att listorna försvinner helt och hållet.
            Vi menar att det är fel att man upprättar den här typen av listor.
            När de väl finns finns också risken att de kan förlängas.
          </note>
          <note>
            Med utgångspunkt i vår syn om hur viktigt det är att garantera
            asylrätten och de rättigheter som följer av denna och vikten av
            individuell prövning är det svårt att se hur man kan kombinera
            det med listor som på förhand utesluter människor från rätten
            till en rättssäker prövning. Vi ser inte hur det är kompatibelt
            med vartannat.
          </note>
          <note>
            Jag är inte nöjd med statsrådets förklaring. Jag tycker att man
            naturligtvis borde gå med på att plocka bort listorna helt och
            hållet.
          </note>
          <note type="speaker">
            Anf. 135 Statsrådet BARBRO HOLMBERG (s) replik:
          </note>
          <note>
            Herr talman! Jag kan bara hålla med Tobias Billström. Det är
            inte bra med listor. Det drev också Sverige i förhandlingarna
            hela tiden. Anledningen till att vi kunde gå med på just den typen
            av listor var att vi hade rådfrågat UNHCR som sade att kärnan
            trots allt är att det alltid ska vara individuella prövningar.
            Det fick vi också in.
          </note>
          <note>
            Jag håller med. Det är inte någon bra lösning som många länder
            använder sig av. Men, återigen, den grundläggande principfrågan
            är kollektiva beslut kontra individuella beslut. Där viker vi
            oss inte en tum.
          </note>
          <note type="speaker">
            Anf. 136 SVEN BRUS (kd) replik:
          </note>
          <note>
            Herr talman! Jag vill lyfta fram frågan om viseringspolitiken.
          </note>
          <note>
            Sverige är ju bundet av en EG-förordning när det gäller viseringsfrågorna.
            Samtidigt säger utskottet i sitt betänkande att Sverige aktivt
            ska driva linjen att så många länder som möjligt ska vara viseringsfria.
          </note>
          <note>
            Det kom ett betänkande från Anhörigkommittén redan 2002, tror
            jag, som pekade på vikten av en generös viseringspolitik.
          </note>
          <note>
            Vi som arbetar med de här frågorna vet hur ofta vi konfronteras
            med förtvivlade människor som upplever att viseringspolitiken
            är alltför stram.
          </note>
          <note>
            Anhörigkommittén sade att presumtionen måste vara att det inte
            med automatik handlar om personer som tänker hoppa av utan man
            ska ha en annan presumtion.
          </note>
          <note>
            Utskottet konstaterar att det inte finns något förslag från regeringen
            för att underlätta släktbesök. Anhörigkommittén bereds väl fortfarande
            i Regeringskansliet. Jag undrar hur läget är i den frågan och
            vad regeringens ambitionsnivå är när det gäller att driva ned
            antalet viseringsfria länder och underlätta släktbesök i Sverige.
          </note>
          <note type="speaker">
            Anf. 137 Statsrådet BARBRO HOLMBERG (s) replik:
          </note>
          <note>
            Herr talman! Jag är helt enig med Sven Brus om att vi ska ha
            en generös viseringspolitik. Presumtionen ska självklart vara
            positiv såtillvida att det handlar om ett utbyte mellan länder.
            Det kan vara besök av olika anledningar. Det kan bland annat vara
            att man vill besöka sina släktingar.
          </note>
          <note>
            Jag kan glädja Sven Brus med att 190 000 viseringar avgjordes
            förra året. 87 % av dem bifölls. Jag tror nog att vi kan säga
            att det är en generös viseringspolitik som vi naturligtvis hela
            tiden måste följa och se till att den följs.
          </note>
          <note type="speaker">
            Anf. 138 SVEN BRUS (kd) replik:
          </note>
          <note>
            Herr talman! Generös eller inte Anhörigkommittén fäster ändå
            uppmärksamheten på att det finns mer att göra på det här området.
            Jag tror inte att den allmänna uppfattningen bland människor som
            drabbas av den här politiken är att vi har en generös viseringspolitik.
          </note>
          <note>
            Med siffran 87 % kan man ju peka på att många får bifall. Trots
            allt finns det mer att göra. Min fråga gällde vad ambitionsnivån
            är från regeringens sida och var frågan just nu befinner sig i
            beredningsprocessen.
          </note>
          <note type="speaker">
            Anf. 139 Statsrådet BARBRO HOLMBERG (s) replik:
          </note>
          <note>
            Herr talman! 87 % bifall är ändå en hint om hur förhållandena
            ser ut och vilka bedömningar man gör. Men även om vi hade 99,9
            % bifall skulle den person som får avslag självfallet inte uppleva
            det som generöst. Men vi måste följa det här.
          </note>
          <note>
            Dessutom är detta en gemensam politik inom EU. Vi driver inom
            EU att få till stånd alltfler viseringsförenklingsavtal. Nu håller
            kommissionen på att förhandla om Ukraina. Man räknar med att påbörja
            förhandlingarna med västra Balkan inom kort. Hela tiden utvidgar
            man detta område så att vi får viseringsförenklingsavtal med alltfler
            länder.
          </note>
          <note>
            Jag kan lugna Sven Brus med att säga att riktningen är tydlig.
            Vi vill ha ett så stort utbyte som möjligt samtidigt som viseringspolitiken
            naturligtvis också är ett instrument och ett redskap för att upprätthålla
            en reglerad invandring.
          </note>
          <note type="speaker">
            Anf. 140 ANNE-MARIE EKSTRÖM (fp) replik:
          </note>
          <note>
            Herr talman! Visst håller jag med om att det har gjorts en hel
            del, och det finns mycket som är glädjande. Framför allt gläds
            jag med de barnfamiljer som nu har fått möjlighet att stanna och
            som har farit mycket illa.
          </note>
          <note>
            Men jag kan inte känna mig stolt så länge det fortfarande finns
            människor som far illa i vår asylprocess. Det finns otroligt mycket
            mer att göra. Jag skulle kunna ställa massor med frågor till migrationsministern.
          </note>
          <note>
            Men jag ska återkomma till den punkt som jag har haft uppe flera
            gånger, och den gäller just detta med språkanalyser. Jag har fått
            till svar att inte enbart språkanalyser ska ligga till grund för
            ett beslut. Men jag har tagit del av åtminstone två ärenden där
            så är fallet. Dessutom har Sveriges Television gjort ett par reportage
            där man har konstaterat att 10 % av de språkanalyser som är genomförda
            är felaktiga. Jag känner inte att detta är särskilt rättssäkert.
          </note>
          <note>
            Med anledning av det vill jag ställa en fråga till migrationsministern.
            När det framkommer sådana uppenbara felaktigheter skulle migrationsministern
            kunna tänka sig att begära en översyn av hur språkanalyserna används
            och hur rättssäkra de är på Migrationsverket?
          </note>
          <note type="speaker">
            Anf. 141 Statsrådet BARBRO HOLMBERG (s) replik:
          </note>
          <note>
            Herr talman! Jag tror att Anne-Marie Ekström och jag har haft
            det här replikskiftet tidigare. Jag tror att jag också då sade
            att språkanalyser är och ska vara bara en del av det beslutsunderlag
            som man har. Språkanalyser kan vara någonting som ger en hint
            om varifrån en människa kommer eller vilket land en människa kommer
            ifrån.
          </note>
          <note>
            Men det är helt riktigt som Anne-Marie Ekström säger; självfallet
            måste vi ha tydliga regler för verksamheten. Jag vet att Migrationsverket
            har utfärdat riktlinjer för just språkanalyser. Jag vet också
            att punkt nummer ett i de riktlinjerna är att när man ska fastställa
            någons identitet så är det första man bör göra naturligtvis att
            fråga vederbörande. Det här handlar om människor där identiteten
            är oklar. I första hand ska man förstås inte använda sig av språkanalys,
            utan man ska tillsammans med den enskilde individen arbeta för
            att individen kan fastställa och styrka sin identitet. Det är
            enbart i de fall där det inte sker en sådan medverkan som man
            kan använda sig av detta som en del av ett underlag. Det är viktigt
            att det finns riktlinjer för detta, och det gör det också.
          </note>
          <note type="speaker">
            Anf. 142 ANNE-MARIE EKSTRÖM (fp) replik:
          </note>
          <note>
            Herr talman! Jag håller med statsrådet om att det är bra att
            det finns riktlinjer. Det är självklart att man ska följa dem.
            Men min fråga gällde inte det. Man har kommit på att det finns
            felaktigheter det har visat sig att det gör det och ärenden där
            man bara har gått efter ett beslut på grund av att man tror att
            en person kommer från Uganda, Kenya eller var som helst trots
            att personen säger att hon eller han kommer från ett annat land.
            Man gör analyser av personer som kommer från ett visst land och
            säger att de kommer från det ena eller det andra landet utifrån
            den engelska de pratar.
          </note>
          <note>
            Jag har ställt en fråga. När det nu visar sig att det finns sådana
            felaktigheter skulle man då inte kunna begära av Migrationsverket
            att det görs en översyn av hur verket använder språkanalyser och
            hur rättssäkra de upplevs?
          </note>
          <note type="speaker">
            Anf. 143 Statsrådet BARBRO HOLMBERG (s) replik:
          </note>
          <note>
            Fru talman! Den bild som Anne-Marie Ekström ger är en tydlig
            bild av de svårigheter som Migrationsverkets personal ibland har
            med att fastställa varifrån en person kommer. Det kan finnas flera
            olika fakta som talar i olika riktningar. Återigen är språkanalyser
            någonting som används som bara en del av ett mycket, mycket bredare
            material.
          </note>
          <note>
            Anne-Marie Ekströms parti och alla partier har varit med på att
            vi nu har ett domstolssystem. Om man inte är nöjd med det beslut
            som Migrationsverket har fattat så kan man överklaga till Länsrätten
            i Stockholm, Göteborg eller Malmö. Då kan man också muntligt inför
            en domstol berätta om denna språkanalys och vad man anser om den.
            Språkanalytikern kanske kallas in som vittne eller som expert
            i domstolen. Det finns ett system som ser till att fel inte får
            begås i det nya systemet.
          </note>
          <note type="speaker">
            Anf. 144 BIRGITTA CARLSSON (c) replik:
          </note>
          <note>
            Fru talman! Mycket av det som Barbro Holmberg säger håller jag
            med om. Visst är det bra om vi kan få ett mjukare klimat. Visst
            är det bra om vi kan minska tiderna som barnfamiljer får vänta
            på besked.
          </note>
          <note>
            Det finns mycket kvar att göra när det gäller detta. Men det
            jag vill ta upp gäller tryggheten för barn. Jag nämnde i mitt
            anförande de 104 kinesiska barn som kom hit förra året. 97 av
            dem har försvunnit, och vi har ingen aning om vart de har tagit
            vägen. Vilka åtgärder har ministern vidtagit för att verkligen
            ta reda på vad som händer barn som kommer hit, söker asyl och
            bara försvinner? Jag tycker att det känns oroande. Man kan ana
            att det förekommer någon form av människohandel eller barnhandel.
            Var hamnar barnen någonstans i så fall?
          </note>
          <note>
            Jag fick i förra veckan ett brev från en flicka på elva år. Hon
            skrev på lite knackig svenska och frågade mig: Varför får vi inte
            besked? De har varit i Sverige i mellan fyra och fem år. Hon var
            äldst av fyra syskon varav ett par var födda i Sverige. Det känns
            som om även om många barnfamiljer fick besked enligt den tillfälliga
            asyllagen så finns det oerhört många barnfamiljer kvar. De väntar
            med oro och ser fram emot att få sitt besked. Vad gör man? Är
            det enbart det nya domstolsförfarandet som gäller nu eller finns
            det någon form av trygghet i att kunna få prövas enligt den tillfälliga
            lagen fortfarande?
          </note>
          <note>
            Det är klart att det finns åtgärder som man skäms för som svensk,
            till exempel när man skickar hem en familj utan att veta att det
            finns någonstans den kan ta vägen. När en barnfamilj ska bo i
            en park känns det som om vi nästan har dumpat den i ett land som
            vi skickar hem den till. Om vi skickar hem en familj så tycker
            jag att vi ska veta var den hamnar någonstans.
          </note>
          <note type="speaker">
            Anf. 145 Statsrådet BARBRO HOLMBERG (s) replik:
          </note>
          <note>
            Fru talman! När det gäller de kinesiska barn som har försvunnit
            det finns också andra barn som har gjort det så har vi sett ett
            hundratal kinesiska barn som har kommit till Sverige. Jag tror
            att det var Birgitta Carlsson som tog upp det i sitt anförande.
            Många av dem har försvunnit bara efter några dagar.
          </note>
          <note>
            Det har gjorts mycket. Myndigheterna kunde tidigt se att det
            fanns ett mönster här. Det var barn som ofta kom med direktflyg
            från Kina. De hade med sig en viss summa pengar, de hade ryggsäckar
            och de kom i grupp. Det fanns alltså ett mönster. Barnen försvann
            efter bara några dagar.
          </note>
          <note>
            Vad man gjorde då var naturligtvis att man ökade bevakningen
            på de här barnen. Man har provat att omhänderta barnen och placera
            dem i familjehem långt bort från platser där mobiltäckning finns
            så att de inte skulle kunna ha kontakt med några andra. Ändå har
            de försvunnit.
          </note>
          <note>
            Vad vi nu gör och det som ska diskuteras här i kammaren efter
            detta ärende är detta med att utöka polisens möjligheter att få
            ta del av passageraruppgifter. Det är tre fall med barn där vi
            har lyckats få kontakt med barnens föräldrar och kunnat återsända
            barnen till Kina. Det är tre barn som vi har kunnat konstatera
            vilka de är och kunnat fastställa deras identitet. Just om man
            kan fastställa deras identitet kan man också göra någonting. Jag
            tror därför att det som ska diskuteras efter det här ärendet kommer
            att vara en mycket mycket viktig del i bekämpandet av att barn
            far illa i de här processerna.
          </note>
          <note type="speaker">
            Anf. 146 BIRGITTA CARLSSON (c) replik:
          </note>
          <note>
            Fru talman! Jag fick svar på bara en fråga. Vad händer med de
            barnfamiljer som fortfarande finns kvar här och som väntar på
            besked? Är det nu enbart det nya domstolsförfarandet som gäller,
            eller finns det fortfarande möjligheter att pröva enligt den tillfälliga
            lagen? Och är det humant att skicka hem familjer utan att ens
            veta om de någonstans kan få tak över huvudet?
          </note>
          <note>
            Jag kan inte låta bli att fråga om detta med arbete för de nya
            svenskarna. Det har ju visat sig att det trots allt är ganska
            många som lyckas skaffa sig ett arbete. Men från och med att man
            får besked om avslag på sin asylansökan får man inte arbeta.
          </note>
          <note>
            Det känns så fel att de som överklagat och som så småningom faktiskt
            fått rätt inte har kunnat arbeta under tiden. Dessutom är det
            så att en del av de här människorna inte kan skickas hem därför
            att det land som de kommer från inte tar emot dem. Vilka möjligheter
            kommer regeringen att öppna för att de här människorna får arbeta
            fram till dess att man hittar ett land att utvisa dem till?
          </note>
          <note type="speaker">
            Anf. 147 Statsrådet BARBRO HOLMBERG (s) replik:
          </note>
          <note>
            Fru talman! Det är så många stora frågor, och jag har så kort
            tid på mig. Men jag kan svara väldigt kort.
          </note>
          <note>
            Den tillfälliga lagen upphörde att gälla den 31 mars. Men naturligtvis
            prövar Migrationsverket i de ärenden där en ansökan lämnats in
            före den 31 mars. Sedan gäller naturligtvis det domstolssystem
            som vi har inrättat är man missnöjd med Migrationsverkets beslut
            kan man överklaga till länsrätt och kammarrätt. Fortfarande återstår
            ett antal ärenden att pröva. Men min förhoppning är att någon
            gång kring sommaren ska alla de ärenden som är hänförliga till
            den tillfälliga lagen prövas.
          </note>
          <note>
            När det sedan gäller barnfamiljer och återsändandet tror jag,
            precis som jag sade i mitt inledningsanförande, att vi måste ge
            mycket mera stöd till människor som får ett avslag och som ska
            återvända till sitt hemland. Som jag sagt går det inte att reformera
            bort att det även i framtiden kommer att finnas människor, kanske
            också barnfamiljer, som får avslag på sina asylansökningar. Därför
            tror jag att vi måste arbeta mera med att utveckla stödet till
            de människor som ska återvända, kanske genom frivilligorganisationer,
            kyrkor och så vidare som behåller kontakten och på så sätt kan
            ge det stöd som de här människorna så väl behöver.
          </note>
          <note>
            När det gäller arbete har regeringen gjort förändringar på den
            punkten. Naturligtvis får man arbeta fram till den dagen man får
            ett slutligt besked. Efter det ska man återvända. Det är så att
            säga det besked man får ifall man får ett avslagsbeslut. Men vi
            har sagt att om myndigheterna inte kan avvisa en person med tvång
            kan personen få arbeta fram till den dagen då verkställigheten,
            avvisningen, sker.
          </note>
          <note type="speaker">
            Anf. 148 GUSTAV FRIDOLIN (mp) replik:
          </note>
          <note>
            Fru talman! Det gläder en miljöpartist mycket att höra migrationsministern
            så lovorda den nya instans- och processordningen och den tillfälliga
            lag som vi gemensamt har kommit överens om. Jag har också haft
            nöjet att läsa en artikel i Göteborgs-Posten i dag där migrationsministern
            lika vältaligt om än i skrift lovordar det arbete som många av
            riksdagens partier har lagt ned för att överföra omhändertagandet
            av ensamkommande barn till kommuner från Migrationsverket. Det
            är glädjande att se att regeringen har kommit till den uppfattningen.
          </note>
          <note>
            Jag vill dock fråga om det som migrationsministern tar upp om
            flyktingsmuggling. Vad är det som gör att de grupper som smugglar
            flyktingar göds, som migrationsministern uttryckte det? Är det
            i första hand regelverket rörande smugglarna, eller är det i första
            hand det faktum att människor som kommer från andra länder har
            svårt att ta sig hit? Är det inte så, migrationsministern, att
            anledningen till att det går att exploatera utsatta människors
            vilja att ta sig från förföljelse, krig eller annan utsatthet
            är just att det är så extremt svårt att ta sig till Europa? Kan
            migrationsministern peka på en legal väg att ta sig in i Europa
            för flyende och flyktingar?
          </note>
          <note type="speaker">
            Anf. 149 Statsrådet BARBRO HOLMBERG (s) replik:
          </note>
          <note>
            Fru talman! Jag tror att det var Kalle Larsson som uttryckte
            detta så oerhört vältaligt att vi lever i en orättvis värld; det
            finns fattiga länder, och det finns rika länder.
          </note>
          <note>
            Faktum är att vi fortfarande har en reglerad invandring. Självklart
            är det så att här finns ett utrymme för människosmugglare att
            utnyttja fattiga människor, att lura fattiga människor att betala
            väldigt mycket pengar för att kanske ta sig till ett annat land.
          </note>
          <note>
            Om man ställer frågan hur en flyktingsmugglare ser ut kan man,
            tror jag, få väldigt många olika svar allt från människor som
            hjälper flyktingar, förföljda människor, att ta sig ut ur sitt
            land till EU eller till Sverige eller vilket land det nu är till
            en väldigt cyniskt organiserad brottslighet där man helt enkelt
            arbetar med att tjäna pengar på fattiga människor.
          </note>
          <note>
            Så som lagstiftningen ser ut tycker jag ändå att den på något
            sätt är anpassad till den ganska komplexa verkligheten där vi
            säger att om man smugglar någon av humanitära skäl det vill säga
            att man inte tar ut några pengar, att man inte tjänar någonting
            på det är det inte brottsligt. Men om man gör det för egen vinnings
            skull, då är det brottsligt.
          </note>
          <note type="speaker">
            Anf. 150 GUSTAV FRIDOLIN (mp) replik:
          </note>
          <note>
            Fru talman! Jag kan bara hålla med om den bild som Barbro Holmberg
            ger av hur flyktingsmugglare ser ut. Det gläder mig också att
            migrationsministern just tar upp att det finns de som kallas för
            flyktingsmugglare men som kanske inte gör något annat än det som
            skånska och danska skeppare gjorde under andra världskriget när
            de hjälpte flyende judar från det ockuperade Danmark alltså att
            det finns de som av välvilja försöker hjälpa landsmän från ett
            helvete i ett land där de blir förföljda. Samtidigt finns det
            de som cyniskt utnyttjar utsatta människor.
          </note>
          <note>
            Min fråga handlade snarare om den senare gruppen, om dem som
            cyniskt utnyttjar utsatta människor. Vad är det som gör att de
            kan göra det? Ja, det är självklart förföljelse och krig. Det
            är självklart det som gör att människor vill ta sig från de länder
            som de kommer från. Men det gäller också det faktum att vi har
            rest höga murar mot omvärlden.
          </note>
          <note>
            Vill man verkligen bekämpa flyktingsmugglandet ska man öppna
            legala vägar att ta sig in i Europa. Man ska göra det möjligt
            för flyende att till exempel ansöka om asylvisum på en ambassad
            eller att på andra sätt legalt ta sig in i vår världsdel. Då slår
            man verkligen undan fötterna på flyktingsmugglarna. Men så länge
            vi håller murarna uppe runt vår världsdel kommer flyktingsmugglarna
            att fortsätta att profitera på utsatta människor.
          </note>
          <note type="speaker">
            Anf. 151 Statsrådet BARBRO HOLMBERG (s) replik:
          </note>
          <note>
            Fru talman! Vad är det som gör att det finns en marknad för människosmugglare?
            Ja, det kan precis som Gustav Fridolin säger vara förföljelse
            och många andra saker som gör det men också det som Kalle Larsson
            sade, att vi lever i en orättvis värld. Det finns fattiga människor,
            människor som också har ganska starka legitima skäl att vilja
            ta sig till ett annat land och skapa sig en annan tillvaro. Naturligtvis
            finns det en sådan drivkraft.
          </note>
          <note>
            Vad vi måste göra är naturligtvis att arbeta väldigt brett. Vi
            kan inte lösa problemet med fattigdomen i världen med migrationspolitik.
            Vi måste se till att migration blir en möjlighet, inte en nödvändighet,
            för människor. Det ska vara en möjlighet, någonting som gör att
            man utvecklas, inte något som gör att man drivs i väg från sitt
            land på grund av fattigdom. Här måste vi arbeta med biståndspolitik,
            med utrikespolitik och naturligtvis också en del med migrationspolitik.
          </note>
          <note>
            När det sedan gäller flyktingar vill också vi öka kvoten för
            flyktingmottagning. Hur ska en människa som befinner sig i ett
            flyktingläger ta sig till Sverige, till EU, till USA eller Kanada?
            De allra flesta kan inte det därför att de inte har råd. Man har
            inga möjligheter att ta sig någonstans. Man kanske heller aldrig
            någonsin kan återvända till sitt hemland. Här ska vi använda flyktingkvoten
            för att kunna lyfta ut människor som befinner sig i de situationerna.
          </note>
          <note>
            Överläggningen var härmed avslutad.
          </note>
          <note>
            20 § Genomförande av EG-direktiven om överföring av passageraruppgifter
            och uppehållstillstånd för studier
          </note>
          <note>
            Föredrogs
          </note>
          <note type="speaker">
            Anf. 152 TOBIAS BILLSTRÖM (m):
          </note>
          <note>
            Fru talman! Jag ska börja med att yrka bifall till reservation
            5.
          </note>
          <note>
            Egentligen borde vi kanske inte ha en särskild debatt kring detta
            betänkande, eftersom frågorna i det är så pass intimt förknippade
            med vad vi nyss pratat om när det gällde betänkande SfU10. Men
            ibland måste man ju anta utmaningar. För att citera Shakespeares
            Henry V: Once more unto the breach, dear friends, once more .
            Så är det ju med förslaget som ligger på bordet framför oss. För
            oss moderater innebär det föreliggande förslaget att vi följer
            upp våra tidigare gjorda ställningstaganden från förra riksmötet
            och den debatt kring det så kallade transportörsansvaret som då
            ägde rum.
          </note>
          <note>
            Vi har inte sett någon grund för att förändra den inställning
            som då gjorde att vi röstade för implementeringen av det EU-direktiv
            som då var aktuellt. När detta i dag vidgas är det enligt samma
            principer och samma villkor. Sverige har undertecknat internationella
            konventioner som förbinder oss att tillse att inresande till vårt
            land har tillräckliga identitetshandlingar med sig. Detta påbjuder
            främst Chicagokonventionen som en del av IATA-systemet. Det vore
            mycket märkligt om Sverige skulle hålla sig med en enskild och
            separat linje i denna fråga. Vi ser ärligt talat inte hur detta
            skulle kunna vara möjligt. Inte minst dagens komplicerade situation
            kring säkerheten för passagerare på flygplan gör att det skulle
            möta ett starkt internationellt motstånd om Sverige inte uppfyllde
            sina förpliktelser på detta område, vari ingår antagandet av det
            direktiv som i dag ligger på riksdagens bord.
          </note>
          <note>
            Med detta sagt är det emellertid inte så att det inte går att
            ställa krav på både uppföljning och utvärdering av direktivets
            konsekvenser. Sverige har också undertecknat Genèvekonventionen.
            Och det finns helt klart en komplexitet mellan å ena sidan den
            situation som jag nyss redogjorde för och å andra sidan de möjligheter
            som måste finnas för asylsökande med skyddsbehov att ta sig till
            vårt land.
          </note>
          <note>
            Därför har vi under utskottsbehandlingen i socialförsäkringsutskottet
            varit mycket tydliga med att det måste göras en utvärdering av
            direktivets effekter visavi Genèvekonventionen. Och vi är inte
            nöjda på något vis med att regeringen struntat i det tillkännagivande
            som kammaren förra året gjorde till regeringen. Det är inte acceptabelt
            att regeringen försöker förbigå kravet på en uppföljning. Det
            är tvärtom olyckligt, eftersom det kan ge intrycket av att det
            skulle finnas något att dölja i den här frågan. Så bör inte debatten
            på ett så här känsligt område bedrivas. Regeringen bör efter morgondagens
            beslut snarast påbörja den utvärdering som nu påbjuds från riksdagen,
            och det hoppas jag att det närvarande statsrådet tar till sig.
          </note>
          <note>
            Fru talman! En fråga som vi moderater valt att lyfta fram i detta
            betänkande, trots att frågan också hör hemma i andra betänkanden,
            är frågan om studenters rörlighet. Vi menar att dagens situation
            är mycket märklig, eftersom utländska studenter utanför EU- och
            EES-området inte per automatik erbjuds möjligheten att få förlängt
            arbetstillstånd efter avlagd examen vid ett svenskt lärosäte.
            I stället måste de först återvända hem.
          </note>
          <note>
            Detta innebär i realiteten att Sverige avhänder sig och inte
            använder sig av chansen att fånga upp människor som tagit del
            av svensk utbildning och det svenska samhället. Dessa människor
            representerar också det ekonomiska kapital som investerats i dem
            genom den utbildning som de genomgått i vårt land. Och det är
            stora summor vi talar om, mina vänner, mycket stora summor. 2004
            var det ca 12 000 personer som beviljades uppehållstillstånd på
            grund av studier, inklusive förlängningarna. Den nuvarande politiken
            uppmuntrar enligt vårt synsätt inte dessa att varaktigt bosätta
            sig i vårt land och genom sina kunskaper och sina arbetsinsatser
            bidra till välstånd och välfärd. I själva verket riskerar de att
            bli en minuspost för det fall att de inte kommer tillbaka till
            vårt land och bidrar med sin arbetsinsats. Det finns alltför många
            exempel på studenter som efter fullföljd utbildning inte tillåtits
            att stanna i Sverige trots att de är eftersökta av svenska arbetsgivare.
          </note>
          <note>
            Utskottsmajoritetens motstånd mot förändringar av den nuvarande
            lagstiftningen, som kommer till uttryck i det avslagsyrkande som
            kommer att riktas mot vår motivreservation, tar sin grund i den
            kommitté som tillsatts för att se över arbetskraftsinvandringen
            till Sverige. Vi menar däremot att man mycket väl kan göra ett
            tillkännagivande på denna punkt, om man har uppfattningen att
            situationen för studenterna inte är tillfredsställande. Därför
            väljer vi också att motivera vårt ställningstagande i den reservation
            som jag yrkar bifall till.
          </note>
          <note type="speaker">
            Anf. 153 ANNE-MARIE EKSTRÖM (fp):
          </note>
          <note>
            Fru talman! I den här debatten ska jag inte bli lika långrandig
            som i den förra.
          </note>
          <note>
            I mitt anförande i den förra debatten sade jag att det finns
            mycket kvar att göra innan vi har en human och rättssäker flyktingpolitik.
            Att privata företag ska vara de som bedömer om en person har asylskäl
            eller inte är inte rättssäkert. Det som lagen om transportörsansvar
            innebär är ju att det är enskilda anställda vid flygbolag och
            rederier som blir ansvariga, och om inte uppgiften uppfylls ska
            transportören betala en särskild avgift.
          </note>
          <note>
            Den socialdemokratiska regeringen gör bedömningen att bestämmelsen
            om transportörsansvar inte kan anses hindra att personer ges möjlighet
            att söka asyl vid ankomsten till Sverige och konstaterar att det
            inte heller finns någon anledning att på nytt inom EU behandla
            frågan om transportörsansvaret. De hänvisar till att det bara
            förekommit i ett fåtal fall, men jag och Folkpartiet anser att
            det är ett fåtal fall för mycket.
          </note>
          <note>
            Fru talman! Folkpartiet var starkt kritiskt till lagen om transportörsansvar
            när den infördes, då vi anser att den riskerar att försvåra möjligheten
            för förföljda att resa till olika länder och söka asyl där och
            att den också ökar den organiserade människosmugglingen. Och,
            fru talman, vi är fortfarande kritiska.
          </note>
          <note>
            Innan direktivet genomfördes framfördes kritik från UNHCR och
            Amnesty, som menar att transportörsansvaret strider mot Genèvekonventionen
            och den av folkrätten erkända asylrätten.
          </note>
          <note>
            Eftersom samtliga EU-länder är bundna såväl av Genèvekonventionen
            som av FN:s deklaration om mänskliga rättigheter bör EU inte anta
            en lagstiftning som strider mot internationella åtaganden som
            medlemsstaterna dessförinnan har gjort.
          </note>
          <note>
            I sammanhanget är det också viktigt att påpeka att EU gång på
            gång slagit fast att Genèvekonventionen är grunden för den gemensamma
            politiken på asylområdet. Folkpartiet vill därför att en rättslig
            prövning av transportörsansvaret genomförs av EG-domstolen för
            att bedöma direktivets förenlighet med Genèvekonventionen.
          </note>
          <note>
            Med det anförda vill jag yrka bifall till reservation 4.
          </note>
          <note type="speaker">
            Anf. 154 SVEN BRUS (kd):
          </note>
          <note>
            Fru talman! Det så kallade transportörsansvaret har vi debatterat
            i kammaren vid flera tillfällen, och hur vi kristdemokrater ser
            på frågan är väl känt.
          </note>
          <note>
            Det förslag som vi nu tar ställning till handlar om en överföring
            av passageraruppgifter som innebär en utökning av de regler som
            redan finns. Transportörernas skyldighet att samla in uppgifter
            om passagerarna utökas helt enkelt. Då kan man på goda grunder
            anta nästan utgå ifrån att detta leder till ökad människosmuggling.
            Det blir ju effekten när man begränsar möjligheterna att komma
            till Sverige och till EU på laglig väg för att söka asyl. Det
            sambandet har vi pekat på i tidigare debatter om transportörsansvaret,
            och det finns skäl att påminna om det igen.
          </note>
          <note>
            Det är mot den bakgrunden som vi ifrågasätter transportörsansvaret,
            och det är mot den bakgrunden som vi också är kritiska och avvisar
            den utökning som nu föreslås. Vi tycker inte att detta är förenligt
            med flyktingkonventionen. Regeringen måste enligt vår uppfattning
            verka för att omförhandla direktivet om överföring av passageraruppgifter.
          </note>
          <note>
            I betänkandet uttrycker utskottet sin grundläggande syn på asylrätten.
            Där sägs det att några inskränkningar i denna rätt aldrig kan
            accepteras. Det tycker vi kristdemokrater är en mycket rimlig
            hållning. Värnandet av asylrätten måste alltid komma i första
            rummet, och det är naturligtvis mot den grundsynen man ska pröva
            det nu aktuella direktivet om överföring av passageraruppgifter
            och utökningen av transportörernas skyldigheter.
          </note>
          <note>
            Regeringens uppfattning är ju att dessa inte strider mot varandra.
            Regeringen menar att det inte är någon utökning av skyldigheterna
            att kontrollera passagerarnas resehandlingar eftersom sanktionsmöjligheterna
            är kopplade till överföringen av uppgifterna och inte till äktheten
            i dessa. Argumenteringen känns inte särskilt övertygande. Visserligen
            kommer transportörerna att bli skyldiga att lämna fler uppgifter
            om passagerarna, men mängden uppgifter kan inte anses innebära
            ett utvidgat transportörsansvar, säger regeringen en ganska märklig
            slutsats.
          </note>
          <note>
            Vad det handlar om är naturligtvis inte uppgiftsmängden i första
            hand utan att transportörsansvaret i sin första form och i sin
            utvidgade form är en inskränkning i asylrätten. Däri består vår
            kritik.
          </note>
          <note>
            Fru talman! Genom att införa sanktionsavgifter för flygbolag
            och rederier som inte fullföljer sin kontrollskyldighet tvingas
            transportörerna att ta ansvar för bedömningen av vem som är i
            behov av skydd. Det är en orimlig situation, bortom allt vi kan
            kräva av rättssäker hantering. Om en transportör ska avgöra om
            en person har de resehandlingar som krävs, inte bara för resa
            till Sverige utan också in i Sverige, måste det betraktas som
            myndighetsutövning. Förslaget om transportörsansvar kan leda till
            att asylrätten undergrävs. Transportörernas urvalsprocess medför
            också en ökad risk för diskriminering av resenärer, exempelvis
            att sorteras efter utseende eller etnisk tillhörighet.
          </note>
          <note>
            Det kanske inte är märkligt att EG-direktivet om transportörsansvar
            har mötts av häftig kritik. Det kan alltså till och med ifrågasättas
            om inte det här direktivet strider mot Genèvekonventionen. Därför
            bör det ske en rättslig prövning inför EG-domstolen, menar vi.
            Det skulle vi välkomna. Inom EU bör Sverige verka för att nya
            förhandlingar tas upp om transportörsansvaret som sådant.
          </note>
          <note>
            Den verklighet vi ser är att flera länder har vidtagit en rad
            åtgärder som försvårar legala inresor. Transportörsansvaret är
            ett exempel. För att inte det här ska leda till ökad människosmuggling
            finns det behov av ett förbättrat visumsystem, vilket vi tidigare
            har diskuterat i eftermiddag. Här ligger bland annat vårt förslag
            om ett asyl- eller nödvisum. Det har vi som sagt nyss haft anledning
            att diskutera.
          </note>
          <note>
            Fru talman! En annan fråga i detta betänkande handlar om det
            internationella studentutbytet. Det bör ju inte bara underlättas
            utan till och med stimuleras, och så sker knappast i dag. Den
            som ska studera i Sverige under en längre tid än tre månader måste
            ha uppehållstillstånd. Det är rimligt i sig. Det tillståndet ska
            vara klart och infört i passet före inresan i Sverige, och det
            kan möjligen också accepteras. Men för de studenter som inte kommer
            från EU- eller EES-länder är de nuvarande långa handläggningstiderna
            för uppehållstillstånd ett mycket stort problem. Det kan till
            och med hända, och händer också ofta, att studenter inte fått
            besked förrän långt in på terminen. För att komma till rätta med
            det uppenbara missförhållandet bör man införa en bestämmelse om
            så kallat påskyndat förfarande. Det bör kunna ske genom avtal
            mellan Migrationsverket och de berörda lärosätena. Ett sådant
            avtal kan mycket väl införas, och därmed en bestämmelse om påskyndat
            förfarande.
          </note>
          <note>
            Regeringen och utskottsmajoriteten tycker inte att det behövs.
            Det är visserligen otillfredsställande att studenten får besked
            först långt in på terminen, men ansvaret läggs ensidigt på Migrationsverket,
            som bör se till att korta sina handläggningstider.
          </note>
          <note>
            Det är en ganska häpnadsväckande okänslighet inför enskilda studenters
            mycket problematiska situation. Det är ett missförhållande som
            man enkelt skulle kunna rätta till genom att bifalla det kristdemokratiska
            förslaget om påskyndat förfarande.
          </note>
          <note>
            När majoriteten rutinmässigt avslår alla motionsyrkanden från
            oppositionen så är det väl en del av den politiska verkligheten
            i riksdagen, men ibland får den verkligheten minst sagt obegripliga
            konsekvenser för dem som det berör. Gå gärna ut och förklara bevekelsegrunderna
            för en sådan ställning för den enskilde studenten som tillbringar
            kanske mer än en halv termin i oro och ovisshet!
          </note>
          <note>
            Fru talman! Vi menar att man ganska enkelt skulle kunna göra
            livet enklare att leva för dessa studenter, som vi rimligen bör
            välkomna till vårt land och inta en så hjälpande och så positiv
            hållning som möjligt till.
          </note>
          <note>
            Avslutningsvis yrkar jag bifall till reservationerna 1 och 6.
          </note>
          <note type="speaker">
            Anf. 155 KALLE LARSSON (v):
          </note>
          <note>
            Fru talman! Uttrycket att murarna runt fästning Europa byggs
            högre har återkommit i den flyktingpolitiska debatten de senaste
            åren. Det finns skäl till det. Ett av skälen är det vi i dag diskuterar,
            nämligen hur mycket svårare det på ganska kort tid har blivit
            att lagligen komma till någon av EU:s medlemsstater och få den
            möjlighet man enligt internationella konventioner har att söka
            en fristad undan förföljelse. Det gäller också hur mycket mer
            som har blivit olagligt, hur mycket mer som har blivit restriktivt
            och hur mycket mer som har förändrats i riktning mot att människor
            ska stängas ute och hållas borta snarare än välkomnas och få sina
            rättigheter tillgodosedda.
          </note>
          <note>
            Vi nämner och använder det där begreppet, fästning Europa, för
            att ge en bild av vad vi tycker att vi i dag ser. Som alla bilder
            är den förenklad. Det finns förstås undantag, och vi har gett
            exempel i den tidigare debatten i dag på saker som har förändrats
            i positiv riktning med svensk flyktingpolitik. Men de är dessvärre
            undantag. Hela den harmonisering av lagstiftningen i medlemsländerna
            i EU som nu sker drar i restriktiv riktning.
          </note>
          <note>
            Kanske är transportörsansvaret, det vi nu diskuterar, en utvidgning
            av det mest tydliga av dessa exempel. Möjligen kan man säga att
            det är det vid sidan av Dublinkonventionen, där ju sägs att den
            som är på flykt inte själv kan välja i vilket land man vill söka
            asyl utan hänvisas till det land som man först råkade landa i.
          </note>
          <note>
            Det är tidigare kända ståndpunkter som upprepas i stor utsträckning.
            Vi ser hur fem partier med lite olika formuleringar och lite olika
            ställda yrkanden ändå håller samman runt att transportörsansvar
            inte är ett bra förslag i allmänhet. Det borde göras någonting
            åt av Sverige, och helst vill vi inte heller se någon utvidgning
            på det sätt som nu beskrivs. Det är möjligen Folkpartiet som avviker
            lite, men i allt väsentligt finns här en kraftfull kritik. Det
            är uppenbart att regeringen också har varit tvungen att lyssna
            på den eftersom även utskottsmajoriteten nu tänker sig att vi
            ska göra en uppföljning och analys av transportörsansvaret för
            att se hur detta egentligen har fallit ut.
          </note>
          <note>
            Men även om vi ska göra en uppföljning är man inte sen att samtidigt
            säga att vi ska utvidga transportörsansvaret ytterligare. Tidigare
            har det funnits en skyldighet för transportbolaget att betala
            resan, man införde böter, och nu ska man också överföra passageraruppgifter
            inom vissa tidsgränser. Det där att man nu vill utvidga transportörsansvaret
            samtidigt som man vill se över hur det fungerar är ju egentligen
            bristande logik. Det är väl även ett tecken på hur dragkampen
            mellan olika krafter också i denna fråga gör sig gällande.
          </note>
          <note>
            Vilka argument framför då utskottsmajoriteten egentligen för
            den här utvidgningen? Ja, i huvudsak är det två argument. Det
            ena är att man vill förbättra gränskontrollerna och bekämpa olaglig
            inresa. När det gäller att förbättra gränskontrollerna hade det
            kanske egentligen varit smartare att se till att vi hade några
            gränskontroller kvar, men det var ju en fråga vi avgjorde i folkomröstningen
            om EU för ett antal år sedan. Bekämpa olaglig inresa låter sig
            sägas, men hur ser den lagliga inresan ut? Detta har varit uppe
            i tidigare replikskiften under föregående debatt men är ändå värt
            att säga: Det saknas ju i dag i allt väsentligt lagliga möjligheter
            för människor som vill söka asyl i Sverige att komma hit, och
            det är ett av huvudproblemen. Möjligheterna att ta sig in genom
            fästningsmurarna är snart sagt obefintliga.
          </note>
          <note>
            Det gör också att man med detta argument egentligen driver människor
            i händerna på smugglare. Alla smugglare har inte heller de bästa
            avsikter; det har vi också kunnat konstatera genom åren. Ju svårare
            det blir att komma hit, desto fler blir alltså tvungna för många
            är faktiskt tvungna att fly sina hemländer att i stället vända
            sig till skrupelfria smugglare.
          </note>
          <note>
            Vi har i en gemensam reservation med flera andra partier sagt
            att vi anser att transportörsansvaret bryter mot Genèvekonventionen.
            Vi har själva uttryckt det som att det kortsluter Genèvekonventionen.
            Det gör att konventionen inte fungerar och inte får den effekt
            som egentligen var avsedd.
          </note>
          <note>
            Det var det första argumentet, och det är därmed alltså avfärdat.
            Resultatet kommer att bli det motsatta.
          </note>
          <note>
            Det finns ett argument till som nämns i betänkandet på s. 8.
            Jag tror att det är enda stället. Jag har inte sökt digitalt i
            dokumenthandlingen, men jag har hittat det bara där. Det står:
            Direktivet utgör också ett led i kampen mot terrorismen. Med denna
            formulering kan man naturligtvis försvara det mesta i dessa dagar.
            Bara man säger att någonting är ett led i kampen mot terrorismen
            antyds det att vad som helst går att försvara. Någon vidare argumentation
            i de frågorna finns dock över huvud taget inte. Varför terrorister,
            om de nu är seriösa, skulle ha så undermåliga passhandlingar och
            personuppgifter att de skulle fastna i en sådan kontroll uttalar
            sig utskottet inte om. Det har man nog också goda skäl att inte
            göra eftersom det inte finns några sådana argument över huvud
            taget.
          </note>
          <note>
            Vi har också sett hur migrationsminister Barbro Holmberg som
            nu dessvärre har lämnat salen, säkert för andra viktiga angelägenheter
            i en debattartikel i en av våra stora morgontidningar på Sveriges
            framsida i dag har uttalat sig till stöd för detta lagförslag.
            Man anser sig alltså kunna stoppa människosmugglingen. Vi menar
            att risken är stor att det blir tvärtom.
          </note>
          <note>
            Vi säger förstås ja till polissamarbete. Det problem som regeringen
            generellt tycks ha när det gäller frågan om det som kallas kamp
            mot terrorismen är dock att man låter alla drabbas av någonting
            som egentligen bara några behöver utsättas för. Att kränka mänskliga
            rättigheter och internationella konventioner, att begränsa den
            personliga integriteten för att man vill komma åt enstaka personer
            som man menar riskerar att göra eller har gjort sig skyldiga till
            brottslighet av någon karaktär, är enligt vår uppfattning inte
            en framkomlig väg. Det är möjligt att det i varje enskilt fall
            finns argument för den saken, men sammantaget drar denna utveckling
            i riktning mot ett helt annat samhälle än det vi vill se ett storebrorssamhälle,
            ett översittarsamhälle där människors privatliv kontrolleras in
            i minsta detalj. Det samhället vill inte jag som vänsterpartist
            leva i.
          </note>
          <note>
            I grunden är det förstås hela transportörsansvaret som är problemet.
            Även om man nu vill göra en uppföljning och analys är det enligt
            vår uppfattning visserligen välkommet det ska sägas; det är bra
            att så nu sker men inte tillräckligt.
          </note>
          <note>
            Det vi i stället säger är att vi behöver omförhandla hela direktivet
            och att de delar som faktiskt kränker asylrätten och kortsluter
            Genèvekonventionen måste avlägsnas. Detta borde regeringen inom
            EU ta initiativ till.
          </note>
          <note>
            Jag yrkar därför, även om jag står bakom samtliga våra reservationer,
            bifall till reservation 3 under punkt 2.
          </note>
          <note type="speaker">
            Anf. 156 BIRGITTA CARLSSON (c):
          </note>
          <note>
            Fru talman! I denna min sista debatt i kammaren börjar jag med
            att yrka bifall till reservation 3 under punkt 2.
          </note>
          <note>
            Vi i Centerpartiet anser att förslaget om överföring av passageraruppgifter
            innebär en utökning av de regler som redan nu finns för transportörers
            uppgiftsskyldighet såtillvida att fler uppgifter om passagerare
            ska samlas in. Det finns därför skäl att tro att passagerarregistret
            kan leda till ökad människosmuggling eftersom det blir ännu svårare
            för människor som verkligen är i behov av skydd att på laglig
            väg komma till Sverige eller något annat EU-land för att söka
            asyl. Mot bakgrund av detta, och eftersom vi ifrågasätter förslagets
            förenlighet med FN:s flyktingkonvention och principen om non-refoulement
            , anser vi att regeringen måste verka för att omförhandla direktivet
            om överföring av passageraruppgifter.
          </note>
          <note>
            Fru talman! För snart två år sedan debatterade vi i kammaren
            transportörsansvaret. Jag ska citera något som jag då hade med
            i mitt anförande där jag kritiserade regeringen för dess förslag
            om att införa transportörsansvar:
          </note>
          <note>
            I dag ska vi besluta om vi ska förvägra människor den grundläggande
            rättigheten att söka eller åtnjuta asyl eller inte. I dag ska
            vi besluta om vi ska stänga ute fler människor från Sverige och
            Europa eller om vi ska välkomna dem hit. I dag ska vi besluta
            om vi vill att människor ska diskrimineras när de står vid gränsen
            till Sverige eller inte.
          </note>
          <note>
            Det handlar om att vi i dag ska besluta om att utöka transportörsansvaret
            med bötesstraff eller inte. Om förslaget blir verklighet kommer
            det att innebära förödande konsekvenser för människor som flyr
            och vill söka skydd. Om bötesstraffet blir verklighet kommer många
            människor som har rätt till asyl inte ens att komma in över Sveriges
            gränser. Om bötesstraffet blir verklighet kommer diskrimineringen
            av människor med utländskt utseende och annorlunda namn att öka.
            Är det viktigare att lyda ett EG-direktiv än att värna asylrätten?
          </note>
          <note>
            Den frågan ställde jag då, för två år sedan.
          </note>
          <note>
            Vi i Centerpartiet, sade jag vidare, är kritiska till transportörsansvaret
            främst av fyra skäl. Myndighetsutövningen läggs på transportörerna,
            asylrätten riskerar att undergrävas, det finns stor risk för ökande
            diskriminering och troligtvis kommer också människosmugglingen
            att öka.
          </note>
          <note>
            Detta var alltså ett citat från debatten för ett par år sedan.
            Även om det inte blev riktigt så illa som jag då trodde håller
            jag med Kalle: Det vi håller på med just nu är att bygga upp en
            fästning runt Europa, och det känns definitivt inte bra.
          </note>
          <note>
            Fru talman! Trots ett stort motstånd från flera partier här i
            riksdagen drev den socialdemokratiska regeringen igenom förslaget
            om transportörsansvar, som enligt vår uppfattning strider mot
            Genèvekonventionen. Från och med den 1 juli 2004 är alltså transportörer
            skyldiga att kontrollera att utlänningar innehar pass samt andra
            tillståndshandlingar för inresa.
          </note>
          <note>
            Vi i Centerpartiet anser att transportörsansvaret riskerar att
            underblåsa diskriminering och rasism samtidigt som det tvingar
            människor att i än större utsträckning än i dag välja osäkra och
            olagliga flyktvägar. I dag riskerar många människor att hamna
            i människohandlares händer eftersom de handlingar som de behöver
            för att ta sig hit på laglig väg inte alltid går att få fram i
            de länder de kommer från. Av den anledningen anser vi att regeringen
            ska begära nya förhandlingar om direktivet om transportörsansvar
            och dessutom verka för att bestämmelser i direktivet tas bort
            som sätter asylrätten ur spel eller leder till diskriminering
            grundad på hudfärg eller etniskt ursprung.
          </note>
          <note>
            Jag har lyssnat på debatterna de senaste dagarna och förstått
            att det är många som slutar som riksdagsledamöter. Så här i mitt
            sista anförande vill jag tacka mina utskottskamrater för gott
            samarbete under åtta år, faktiskt, i socialförsäkringsutskottet,
            och tacka en fantastisk kanslipersonal. Jag vill också tacka kammarpersonalen
            som nu har jobbat med mig i 15 år. Det har varit 15 fantastiskt
            innehållsrika och spännande år. Jag hoppas naturligtvis på ett
            maktskifte efter valet i höst med ett starkt Centerparti, men
            jag vill också önska er ledamöter som ställer upp till omval lycka
            till i valrörelsen.
          </note>
          <note type="speaker">
            Anf. 157 GUSTAV FRIDOLIN (mp):
          </note>
          <note>
            Fru talman! Jag vill tacka Birgitta Carlsson. Det var ett bra
            sista anförande Birgitta höll i den här kammaren. Jag hoppas att
            det blir många fler anföranden på andra platser än i den här kammaren.
          </note>
          <note>
            Birgitta hade ju möjligheten att i dag emotta ett diplom från
            Centrum mot rasism för sina insatser i riksdagen under den gångna
            mandatperioden. Jag skulle nog säga att detta diplom säkert var
            menat för dina insatser under de senaste 15 åren.
          </note>
          <note>
            Om jag och Birgitta hade en ö någonstans, och vi tänkte att ön
            är så fin att vi inte vill ha några andra på ön utan där ska bara
            jag och Birgitta vara, hur skulle vi bete oss då? Först skulle
            vi nog bygga upp murar runt ön så att ingen kan komma i hamn ordentligt.
            Sedan skulle vi ställa ut beväpnade vakter vid ingångarna i murarna.
            När vi hade gjort det skulle vi skicka ut agenter att stå i hamnar
            och på någon flygplats för att där se till att ingen försöker
            lösa biljett för att komma till vår ö. När vi väl hade gjort det
            skulle vi se till att den som ändå lät någon komma till vår ö,
            som ändå släppte någon ombord på en båt på väg mot vår ö, skulle
            straffas hårt.
          </note>
          <note>
            Fru talman! Europa är ingen ö. Ändå har EU uppfört just alla
            dessa saker som jag och Birgitta gjorde på vår fantasiö. Murarna
            finns där, inte bara bildligt utan faktiskt i grå betong i de
            spanska enklaverna i norra Marocko. De beväpnade vakterna finns
            i samma enklaver. En och en halv person nu finns det inga halva
            personer, men statistiskt sett brukar man räkna så beräknas varje
            dag dö i sina försök att ta sig in i vår union.
          </note>
          <note>
            Det finns också agenter som kallas för sambandsmän utplacerade
            av unionen på de olika flygplatserna framför allt i Afrika. Där
            håller de koll på att inga flygbolag låter någon icke behörig
            komma ombord på planet. Sedan finns det ett straff för de flygbolag
            som ändå inte har kollat upp papperen tillräckligt väl, som ändå
            inte har skött den uppgift de har varit ålagda tillräckligt väl
            och låtit en flyende eller förföljd människa komma ombord på sina
            plan. Straffet finns stadgat i transportörsansvaret, som dagens
            debatt handlar om.
          </note>
          <note>
            Dagens betänkande om genomförande av EG-direktiven innebär att
            man utökar transportörsansvaret, att man tillför uppgifter som
            flygbolagen och de andra transportörsbolagen ska registrera. På
            det sättet gör man det ännu lite svårare för flyende att ta sig
            över muren vi reste upp bokstavligt i norra Marocko och bildligt
            runt resten av vår union. På det sättet gör man det ytterligare
            lite svårare för flyende att ta sig till vår landsdel.
          </note>
          <note>
            British Airways, det brittiska flygbolaget, konstaterade när
            transportörsansvaret en gång infördes att under de senaste fem
            åren innan hade 400 personer som saknade tillgängliga papper tagit
            sig ombord på deras plan, blivit insläppta på planen och kommit
            till Storbritannien. Av dem hade en majoritet sedan också fått
            uppehållstillstånd och beviljats flyktingstatus. De var flyktingar
            och flyende. Dessa personer skulle aldrig ha haft någon möjlighet
            om transportörsansvaret hade funnits under de åren. Nu finns transportörsansvaret,
            och de har ingen möjlighet. Ändå är man rädd att något för många
            kommer över vår mur. Så inför man utökningen med hjälp av nya
            EG-direktiv.
          </note>
          <note>
            Fru talman! Vi motsätter oss detta, och därför vill jag yrka
            bifall till reservation 3, där man kräver en omförhandling av
            EG-direktivet om transportörsansvar. På samma sätt kräver vi det
            i reservation 2, som jag för tids vinnande inte yrkar bifall till.
          </note>
          <note>
            I utskottsmajoritetens text, fru talman, skriver man att man
            ska göra en uppföljning och analys av transportörsansvaret och
            dess effekter. Det är bra. Det är ett steg i rätt riktning. Utskottsmajoriteten
            har ändå tagit fasta på de invändningar som vi har lagt fram,
            framför allt de principiella invändningar vi har lagt fram, som
            Kalle Larsson uttryckte det jag ska för övrigt framföra en hälsning
            från Kalle, sammalunda gör jag, till Birgitta kortslut av Genèvekonventionen.
            Man har tagit fasta på vår önskan åtminstone delvis att detta
            möjligen ska prövas i EG-domstolen. Ändå väljer man att inte vägra
            godta EG-direktivet utan man genomför det och talar om en uppföljning
            och analys. Vi tycker att det är för svagt.
          </note>
          <note>
            Fru talman! Den föregående debatten, inte minst replikskiftet
            jag hade med migrationsministern, visade tydligt på det grundläggande
            problemet till varför människor tvingas vända sig till flyktingsmugglare,
            nämligen murarna. Den visade tydligt var Miljöpartiet står i flera
            viktiga migrationspolitiska frågor. Jag ska därför inte förlänga
            denna kvällsdebatt mer än att jag konstaterar att öar som stänger
            in sig själva är ganska tråkiga att vara på. Även om jag uppskattar
            Birgitta tror jag att efter ett tag skulle vi, om vi hade skickat
            ut alla andra som agenter eller beväpnade vakter runt vår ö, vilja
            ha ytterligare lite sällskap, några fler att prata med, några
            fler som startar företag på vår ö eller börjar jobba och bidrar
            till att vår ö ska blomstra och bli så fin och trevlig som vi
            vill ha den.
          </note>
          <note>
            På precis samma sätt är det med vår union. När människor kommer
            hit berikar det oss. Vi ska kämpa på alla möjliga sätt för att
            människor inte ska behöva fly. Men de som flyr ska vi ta emot.
            De ska få en fristad här, och vi ska inte begränsa deras möjligheter
            att utnyttja artikel 14 i Genèvekonventionen, det vill säga den
            som stadgar att var och en som flyr från förföljelse ska åtnjuta
            en fristad. De människor som av någon anledning vill flytta ska
            också ha möjlighet att göra det.
          </note>
          <note type="speaker">
            Anf. 158 YILMAZ KERIMO (s):
          </note>
          <note>
            Fru talman! Vi behandlar nu socialförsäkringsutskottets betänkande
            SfU14, Genomförande av EG-direktiven om överföring av passageraruppgifter
            och uppehållstillstånd för studier . Jag vill inledningsvis yrka
            bifall till förslaget i utskottets betänkande och avslag på samtliga
            reservationer.
          </note>
          <note>
            Dagens ärende är ingen ny fråga utan hänger samman med det transportörsansvar
            som redan finns och hur vi i Sverige ska fullfölja EG-direktivet
            om transportörers ansvar att lämna passageraruppgifter och därmed
            också införliva det i svensk lagstiftning.
          </note>
          <note>
            Förslaget går i korthet ut på att transportörer som luftvägen
            transporterar passagerare till Sverige från en stat som inte tillhör
            EU och inte heller ingår i Schengenområdet på begäran av en polismyndighet
            ska överföra information om ankommande passagerare. Den information
            det handlar om är bland annat uppgifter om nummer på resehandling,
            medborgarskap, namn och födelsedatum. Om en transportör underlåter
            att lämna uppgifter eller lämnar ofullständiga eller felaktiga
            uppgifter ska en särskild avgift om högst 46 000 kr betalas. Men
            det finns dock undantag för när avgift inte ska betalas, som när
            det framstår som uppenbart oskäligt att ta ut avgiften.
          </note>
          <note>
            Transportörernas ansvar är att samla in uppgifter och sedan elektroniskt
            föra över dem till Rikspolisstyrelsen som ska spara uppgifterna
            i ett register som i regel ska gallras inom 24 timmar efter överförandet.
            Därför införs också en ny registerförfattning, en lag om passagerarregister.
          </note>
          <note>
            Sekretess ska gälla för vissa uppgifter i passagerarregistret.
            Inom 24 timmar efter det att transportmedlet har landat ska transportörerna
            radera de insamlade uppgifterna.
          </note>
          <note>
            Förslaget är både ett led i att förbättra gränskontrollerna och
            ett viktigt led i kampen mot terrorismen, som tenderar att växa
            sig allt starkare i dag i hela världen. Mot denna står ingen stat
            i världen fridlyst. Säkerheten på våra flygplan är viktig, inte
            minst mot bakgrund av händelserna den 11 september 2001. Säkerheten
            förutsätter också att man vet vilka som är ombord. Här har alla
            länder ett ansvar. Vidare föreslår utskottet att riksdagen bör
            göra ett tillkännagivande om att regeringen ska följa upp och
            analysera tillämpningen av de nu aktuella förslagen och de aspekter
            på tillämpningen som belyser förhållandet till Genèvekonventionen
            och andra folkrättsliga åtaganden liksom den svenska grundlagen.
            Därefter bör regeringen återkomma till riksdagen med en redovisning.
            Direktivet ska vara genomfört senast den 5 september 2006.
          </note>
          <note>
            Som jag sade inledningsvis är frågan på intet sätt ny inte heller
            för svensk del, vilket en del partier har försökt få det till.
            År 2004, när vi senast behandlade transportörsansvaret, förtydligades
            svensk lagstiftning på området, detta som ett led i att leva upp
            till de åtaganden som Sverige iklätt sig genom EU-medlemskapet
            och Schengensamarbetet. Med dagens behandling fullföljer vi åtagandet
            genom att transportörerna åläggs såväl en gallrings- som en informationsskyldighet.
            Men förslaget innebär inte, som det emellanåt har framhållits
            i debatten, att transportörerna åläggs ett myndighetsansvar. Tidigare
            har också hävdats att flygbolag skulle tvingas göra asylutredningar.
            Så är heller inte fallet.
          </note>
          <note>
            Fru talman! Jag vill understryka, i likhet med utskottets ställningstagande,
            att utskottet aldrig kan acceptera några inskränkningar i rätten
            att söka asyl eller skydd i övrigt. Ett värnande av asylrätten
            måste alltid komma i första rummet. Utskottet konstaterar i likhet
            med regeringen att direktivet inte innebär någon utökning av transportörernas
            skyldigheter. Det handlar inte om att utöka transportörernas skyldigheter
            att kontrollera passagerarnas resehandlingar. Som jag anförde
            tidigare, och som även regeringen påpekar i propositionen, är
            regler om skyldighet att lämna uppgifter om passagerare inte någon
            ny företeelse i svensk rätt.
          </note>
          <note>
            Inte heller kan vi se att de varningsflaggor som hissades av
            ett antal partier när riksdagen behandlade transportörsansvaret
            förra gången behöver hissas igen. Tvärtom har de farhågor som
            oppositionen med flera partier då framförde helt kommit på skam.
            Så här löd det exempelvis från Centerpartiet: Vi i Centerpartiet
            är kritiska till transportörsansvaret främst av fyra skäl. Myndighetsutövningen
            läggs på transportörerna, asylrätten riskerar att undergrävas,
            det finns stor risk för ökande diskriminering och troligtvis kommer
            människosmugglingen att öka.
          </note>
          <note>
            Fru talman! Jag vill här erinra kammarens ledamöter och åhörare
            om att utskottet vid det tillfället begärde att regeringen skulle
            göra en förnyad översyn av transportörsansvaret och därefter återkomma
            till riksdagen med en redovisning och analys. Migrationsverket
            och Rikspolisstyrelsen fick uppdraget att följa upp hur utlänningslagens
            bestämmelser om transportörsansvar har tillämpats sedan ikraftträdandet
            den 1 juli 2004. Av myndigheternas redovisningar framgår att av
            totalt 413 av polisen initierade ärenden om särskild avgift hade
            392 ärenden vidarebefordrats till Migrationsverket för asylprövning.
          </note>
          <note>
            Jag kan med andra ord inte se något som helst fog för påståendet
            att asylrätten har undergrävts. Utskottet anser liksom regeringen
            att det underlag som har presenterats av Migrationsverket och
            Rikspolisstyrelsen inte ger anledning att anta att bestämmelserna
            om transportörsansvaret hindrar personer från att söka asyl här.
            Därmed finns det inte heller anledning att på nytt inom EU behandla
            frågan om transportörsansvaret.
          </note>
          <note>
            Fru talman! Vad gäller frågan om behovet av att införa bestämmelser
            om ett så kallat påskyndat förfarande noterar utskottet att direktivet
            ger en möjlighet att införa ett sådant förfarande genom avtal
            mellan å ena sidan den ansvariga myndigheten, Migrationsverket,
            och å andra sidan universitet och högskolor respektive organisationer
            för elevutbyte. Regeringen har emellertid bedömt att det för närvarande
            inte finns anledning att införa särskilda bestämmelser härom.
            Bland annat har regeringen hänvisat till att Migrationsverket
            inom ramen för sin verksamhet försöker minimera de problem som
            kan uppstå för den enskilde och att handläggningstiderna hos Migrationsverket
            troligen kommer att bli kortare till följd av bestämmelsen om
            återkallelse.
          </note>
          <note>
            Utskottet gör samma bedömning som regeringen, nämligen att det
            för närvarande inte finns något behov av att införa ett påskyndat
            förfarande. Det är visserligen otillfredsställande att det kan
            förekomma att studenterna får besked i frågan om uppehållstillstånd
            först en bit in på terminen. Utskottet anser emellertid att det
            i första hand får ankomma på Migrationsverket att se till att
            handläggningstiderna förkortas.
          </note>
          <note>
            Fru talman! Utskottet är inte berett att i nuläget förorda att
            gäststuderande efter avslutade studier ska kunna förlänga sitt
            arbetstillstånd eller få ett uppehållstillstånd. Skälet till det
            är att regeringen på uppdrag av riksdagen har tillsatt en parlamentarisk
            kommitté som ska se över det regelverk som styr arbetskraftsinvandringen
            till Sverige. Syftet är att utarbeta ett regelverk som medger
            vidgad arbetskraftsinvandring från länder utanför EU/EES. I kommitténs
            uppdrag ingår att särskilt överväga reglerna kring gäststudenters
            möjligheter att stanna kvar i Sverige och arbeta efter avslutade
            studier.
          </note>
          <note>
            Kommittén ska presentera sitt slutbetänkande senast den 18 oktober
            2006. Utskottet anser inte att det finns skäl att föregripa resultatet
            av kommitténs arbete.
          </note>
          <note>
            Avslutningsvis vill jag återigen yrka bifall till förslaget i
            betänkandet och avslag på samtliga reservationer.
          </note>
          <note type="speaker">
            Anf. 159 TOBIAS BILLSTRÖM (m) replik:
          </note>
          <note>
            Fru talman! Ja, Yilmaz Kerimo, vi är överens om grundprinciperna
            för det förslag som nu ligger på riksdagens bord. Jag vill peka
            på den fråga om komplexiteten gentemot Genèvekonventionen och
            andra folkrättsliga åtaganden som det här förslaget trots allt
            innebär. Det lyfte jag också fram i mitt inledningsanförande.
          </note>
          <note>
            När riksdagen behandlade den första fasen av de här förändringarna
            fanns det ett tillkännagivande om att en utvärdering och utredning
            skulle ske. Regeringen den regering som består av Yilmaz Kerimos
            partikamrater valde att inte genomföra det som tillkännagivandet
            faktiskt innebar. Det gjordes ingen utvärdering och ingen bedömning
            av det här gentemot Genèvekonventionen. För oss i Moderaterna
            är det här en viktig fråga.
          </note>
          <note>
            Nu har Barbro Holmberg avlägsnat sig annars skulle jag ha ställt
            frågan till henne. Men jag ställer den till Yilmaz Kerimo i stället:
            Vilka garantier kan du lämna för att det tillkännagivande som
            riksdagen gör den här gången kommer att få effekt och att vi kommer
            att få tillbaka den redovisning som vi har rätt att kräva med
            utgångspunkt i vad som står i betänkandet?
          </note>
          <note type="speaker">
            Anf. 160 YILMAZ KERIMO (s) replik:
          </note>
          <note>
            Fru talman! Tidigare har det gjorts en analys av detta, och där
            har man sagt att det inte innebär inskränkningar i de konventioner
            som man har pratat om tidigare. Nu har utskottet begärt ytterligare
            en större analys av detta för att tillämpningen av de aktuella
            förslagen de aspekter som belyses här och folkrättsliga åtaganden
            inte ska strida mot varandra. Vi ska tillsammans i utskottet se
            till att detta tillkännagivande kommer till regeringen så att
            de gör detta.
          </note>
          <note type="speaker">
            Anf. 161 TOBIAS BILLSTRÖM (m) replik:
          </note>
          <note>
            Fru talman! Det innebär att jag ska tolka Yilmaz Kerimos svar
            som att ni kommer att arbeta med full kraft och att ni kan garantera
            att regeringen inom den stipulerade tiden av nästa riksmöte kommer
            att återkomma med en bedömning av vad det här får för effekter
            gentemot Genèvekonventionen och andra folkrättsliga åtaganden.
            Är det så jag ska tolka ditt svar?
          </note>
          <note type="speaker">
            Anf. 162 YILMAZ KERIMO (s) replik:
          </note>
          <note>
            Fru talman! Någon tidpunkt kan jag inte ange här. Men det jag
            kan säga från talarstolen är att eftersom det är ett tillkännagivande
            till regeringen utgår jag från att regeringen tar det på allvar
            och kommer att verkställa det. Någon tidpunkt kan jag alltså inte
            ange det är inom ramen för möjligheterna. Men tillkännagivandet
            innebär att regeringen ska verkställa det.
          </note>
          <note type="speaker">
            Anf. 163 SVEN BRUS (kd) replik:
          </note>
          <note>
            Fru talman! Jag antar att Yilmaz Kerimo håller med mig om att
            det är bra med ett internationellt studentutbyte och att vi ska
            underlätta för studenter att komma till Sverige och studera här.
            Nu gör vi inte det i dag, utan vi krånglar till livet för de här
            studenterna. Väldigt många drabbas av att inte få sitt tillstånd
            förrän en bra bit in i terminen, och man kan ganska lätt föreställa
            sig vilken osäkerhet och oro det leder till.
          </note>
          <note>
            Vi skulle lätt kunna rätta till det här. Direktivet ger möjlighet
            till det så kallade särskilda förfarandet.
          </note>
          <note>
            Jag förvånas över den passivitet som utskottet visar i den här
            frågan. Det är häpnadsväckande svävande skrivningar. Utskottets
            majoritet säger att det för närvarande inte finns behov av något
            sådant här särskilt förfarande, att tiderna troligen kommer att
            bli kortare, att det kan antas medföra ett visst bortfall av ansökningar
            och så vidare.
          </note>
          <note>
            Vadan denna passiva hållning, när man med ett mycket enkelt beslut
            här i kammaren skulle kunna göra livet lättare och tryggare för
            de utländska studenterna i Sverige?
          </note>
          <note type="speaker">
            Anf. 164 YILMAZ KERIMO (s) replik:
          </note>
          <note>
            Fru talman! Som jag sade i mitt anförande ger direktivet möjlighet
            till ett sådant förfarande. Möjligheten finns att teckna avtal
            mellan Migrationsverket och de ansvariga myndigheterna, skolor
            och andra. Den möjligheten finns redan. Vi behöver inte göra något
            tillkännagivande i riksdagen för det.
          </note>
          <note type="speaker">
            Anf. 165 SVEN BRUS (kd) replik:
          </note>
          <note>
            Fru talman! Den möjligheten har ju inte förändrat den här situationen.
            Det är ju som jag beskrev. En stor del av studenterna får vänta
            en halv termin eller mer på sitt uppehållstillstånd. Det skapar
            en väldigt stor osäkerhet.
          </note>
          <note>
            Det skulle vi genom ett klubbslag här i kammaren kunna förändra.
            Direktivet ger ju den möjligheten.
          </note>
          <note>
            Det finns inget behov säger utskottsmajoriteten och Yilmaz Kerimo.
            Vem bedömer det? Har till exempel Yilmaz Kerimo intervjuat några
            av de otrygga studenterna? Vi skulle på ett mycket enkelt sätt
            kunna göra livet lättare att leva för dem. Ibland får politiska
            beslut alldeles obegripliga konsekvenser för de människor de berör.
            Ibland kan det vara svårt att rätta till de konsekvenserna. I
            det här fallet är det faktiskt en mycket enkel åtgärd som krävs.
          </note>
          <note>
            Regeringen är passiv och säger att det troligen kommer att bli
            bättre och att det för närvarande inte finns något behov. Vem
            har sagt att det inte finns något behov? En stor grupp studenter
            upplever att det finns ett behov.
          </note>
          <note type="speaker">
            Anf. 166 YILMAZ KERIMO (s) replik:
          </note>
          <note>
            Fru talman! Behovet finns säkert, men jag sade att det finns
            möjlighet att minimera det. Vi har till exempel den nya bestämmelsen
            om återkallelse. Man kan återkalla tillståndet. Det kan göra att
            handläggningstiderna förkortas. Då går det fortare för Migrationsverket
            att handlägga ärendena.
          </note>
          <note type="speaker">
            Anf. 167 BIRGITTA CARLSSON (c) replik:
          </note>
          <note>
            Fru talman! Yilmaz Kerimo säger att värnande om asylrätten måste
            sättas i första rummet. Hur kan du påstå något sådant? Man vet
            att det finns åtskilliga länder där de personer som behöver fly
            från sitt land inte har möjlighet att få fram de handlingar som
            krävs för att ta sig ut från sitt hemland. Det handlar om att
            försöka ta sig ut utan handlingar.
          </note>
          <note>
            Hur ska det gå att värna asylrätten om de inte har en chans att
            ta sig hit?
          </note>
          <note type="speaker">
            Anf. 168 YILMAZ KERIMO (s) replik:
          </note>
          <note>
            Fru talman! Jag förstår egentligen inte frågan. Vad är det ni
            kritiserar? Vad är det för fel med att vi vill ha koll på vilka
            som är ombord på ett flygplan? Vi vill underlätta för poliser
            att ta del av passageraruppgifterna för att alla ska känna sig
            trygga.
          </note>
          <note>
            Asylrätten finns fortfarande.
          </note>
          <note>
            Ska vi uppmana människor att ta sig till landet illegalt och
            vara olagliga? När de kommer hit och ID-handlingarna saknas blir
            det ett problem att fastställa deras identitet här i Sverige.
            Är det inte bättre att de har sina ID-handlingar och har rätt
            att söka asyl när de landar?
          </note>
          <note>
            Jag förstår inte vad det är för fel med det.
          </note>
          <note type="speaker">
            Anf. 169 BIRGITTA CARLSSON (c) replik:
          </note>
          <note>
            Fru talman! Självklart är det bäst om de som kommer hit har sina
            ID-handlingar i ordning. Yilmaz Kerimo vet ju likaväl som jag
            att det är åtskilliga länder där man inte kan få fram de handlingar
            som krävs. Då gäller det att försöka skaffa sig handlingar på
            illegal väg eller att man, som Gustav Fridolin nämnde i sitt anförande,
            kommer hit via människosmugglare. Är det bättre att öppna för
            detta?
          </note>
          <note>
            Risken är helt klart stor för att det blir en ökning av människosmuggling
            med de förslag som nu ligger på bordet.
          </note>
          <note type="speaker">
            Anf. 170 YILMAZ KERIMO (s) replik:
          </note>
          <note>
            Fru talman! Jag tycker precis tvärtom. När vi inte gör dessa
            kontroller ger vi möjlighet till människosmugglarna att göra affärer
            och ge dem handlingar. När de landar här brukar de kasta dem så
            att de kommer hit utan ID-handlingar.
          </note>
          <note>
            På det här sättet tror jag att vi kan förebygga människosmuggling
            och förhindra människosmugglarna att göra affär på det.
          </note>
          <note>
            De vet att det finns kontroller och att de måste ha alla handlingar
            i ordning innan de kan flyga. Sedan får de söka asyl när de kommer
            hit, men på rätta grunder och med rätta ID-handlingar.
          </note>
          <note>
            Överläggningen var härmed avslutad.
          </note>
          <note>
            21 § Nationell IT-strategi för vård och omsorg
          </note>
          <note>
            Föredrogs
          </note>
          <note type="speaker">
            Anf. 171 ANNE MARIE BRODÉN (m):
          </note>
          <note>
            Fru talman! Vi ska ju nu debattera socialutskottets betänkande
            om en nationell IT-strategi för vård och omsorg.
          </note>
          <note>
            Vi moderater har tillsammans med våra borgerliga kamrater fyra
            reservationer som vi självklart står bakom, men jag vill för tids
            vinnande yrka bifall endast till reservation nr 1 under punkt
            1 som handlar om behovet av nationell styrning av IT i vården.
          </note>
          <note>
            Fru talman! För ett tag sedan läste jag i tidningen: Tio olika
            system. I dag registreras patientuppgifter upp till tio gånger
            i olika system. Sjukhus kan inte kommunicera elektroniskt med
            varandra och patienter kan inte boka tid elektroniskt. Om man
            ser svensk sjukvård som en koncern med nationell styrning skulle
            det gå att spara 30 % av nuvarande administrationskostnader, vilket
            lågt räknat är en besparing på 30 miljarder kronor per år, säger
            Jan Dahlin som har ett långt förflutet som IT-chef i näringslivet
            men som nu arbetar på Konsultkollegiet.
          </note>
          <note>
            Han säger också att det behövs mycket tydligare riktlinjer för
            att landstingen ska börja samarbeta bättre för att en nationell
            IT-strategi ska kunna genomföras.
          </note>
          <note>
            Fru talman! Regeringen har länge utlovat en IT-strategi i vården
            och nu är den äntligen här. Vi delar uppfattningen att det behövs
            en nationell IT-strategi och den är verkligen efterlängtad.
          </note>
          <note>
            Kommer då detta förslag att bli verklighet runtom i landet? Det
            vi ifrågasätter är genomförbarheten. I betänkandet konstaterar
            regeringen att varje landsting och kommun själv beslutar i kraft
            av det kommunala självstyret för vilka ändamål och på vilket sätt
            IT ska användas samt upphandlar eller utvecklar själva de IT-stöd
            de beslutar om.
          </note>
          <note>
            I princip innebär detta att varje landsting har veto, även när
            det gäller vitala nationella intressen som att garantera att man
            kan kommunicera mellan olika landsting och säkerställa möjligheten
            att följa upp kvalitet och kostnader i nationella kvalitetsregister.
          </note>
          <note>
            Det är enligt vår mening ett bekymmer. Staten bör kunna ställa
            krav på att de IT-system som används i landstingen kan kommunicera
            med varandra och självklart också följa vad som händer med patienten.
          </note>
          <note>
            I takt med att sjukvården internationaliseras ställs även krav
            på möjligheten att kommunicera med sjukvårdssystem i andra länder.
          </note>
          <note>
            Staten bör av dessa, och många andra skäl, ha möjlighet att ställa
            krav på landstingen att tillämpa en nationell standard för IT.
            Utan sådana möjligheter kommer regeringens IT-strategi aldrig
            att kunna förverkligas. Många andra länder, till exempel Storbritannien,
            har insett behovet av en nationell strategi och den brittiska
            regeringen har därför lanserat projektet Connecting for Health
            som är ett led i moderniseringen av den offentliga sjukvården.
          </note>
          <note>
            Trots att Sverige har en mer utbredd användning av IT i vården
            saknas denna helhetssyn här, även om viljan till samordning finns.
          </note>
          <note>
            Regeringen konstaterar vidare att rörligheten i befolkningen
            har ökat och att detta ställer större krav på att vården fungerar
            utan verksamhetsmässiga och administrativa hinder och oavsett
            geografiska avstånd. Det är självklart att vi delar den uppfattningen.
            Kommer då denna IT-strategi att bidra till att det blir bättre?
          </note>
          <note>
            Vikten av att kunna kommunicera gäller inte enbart medicinsk
            information utan IT är också ett effektivt sätt att förbättra
            resurshushållningen inom vården. IT används sedan länge för planering,
            styrning och uppföljning av vårdens verksamhet. Med hjälp av informationsteknik
            kan väntetider förkortas och verksamheter samordnas. Informationsteknik
            är också en förutsättning för den patientrörlighet som vi i den
            borgerliga alliansen vill se både här i Sverige och över landets
            gränser.
          </note>
          <note>
            Fru talman! För att kunna ge en bra vård måste landstingen oaktat
            nationella riktlinjer ha ett väl fungerande IT-system. Allians
            för Sverige har uttalat att det behövs ett nationellt system med
            användbara och tillgängliga kvalitetsjämförelser av hälso- och
            sjukvårdens prestationer, datoriserade patientjournaler och så
            kallade e-recept. Vi vet att det varje år satsas mellan 6 och
            9 miljarder kronor på IT i vården. På tio år har vi sett att landstingen
            har satsat mellan 60 och 90 miljarder runtom i landet. Merkostnaden
            för att se till att systemen kan prata med varandra är i det perspektivet
            litet medan vinsterna är betydande.
          </note>
          <note>
            Fru talman! Vi vill se mer än denna IT-strategi. Vi vill också
            se en finansiering och en tidsplan för hur detta ska kunna genomföras
            en tydlig organisation när det gäller användningen av IT i vården.
            Vi moderater har därför tillsammans med Folkpartiet, Kristdemokraterna
            och Centern lagt fram förslag på att satsa 50 miljoner på att
            förbättra vårdens IT-infrastruktur och för att finansiera utvecklingen
            av en nationell standard för informationsteknik i vården. Detta
            tillskott tillsammans med ytterligare 60 miljoner är viktiga förutsättningar
            för en bra sjukvårdspolitik och för att kunna utveckla de ersättningssystem
            där resurserna kan följa patienten.
          </note>
          <note>
            Fru talman! På sikt är nya moderna IT-system en viktig förutsättning
            för att utveckla sjukvården, följa upp kvaliteten och samverka
            kring patienten. Där har vi i den borgerliga alliansen många bra
            förslag.
          </note>
          <note type="speaker">
            Anf. 172 CHRISTER WINBÄCK (fp):
          </note>
          <note>
            Fru talman! Jag och Folkpartiet står naturligtvis bakom samtliga
            reservationer som vi deltar i, men yrkar för tids vinnande bifall
            endast till reservation 1.
          </note>
          <note>
            Efter att ha jobbat i trafikutskottet i ett antal år nu, där
            vi jobbar med IT-frågor, kan jag kan konstatera att det är glädjande
            att se att IT-frågorna sprider sig även till andra utskott där
            de hör hemma och där man kan jobba med dem funktionsmässigt. Då
            kan man se hur de kan vara till nytta för olika saker på respektive
            område.
          </note>
          <note>
            Det gläder mig att regeringen har lagt fram en skrivelse för
            hur en nationell IT-strategi för vård och omsorg ska kunna gå
            framåt och implementeras. Där slår man fast att IT är ett av de
            viktigare verktygen för att förnya och utveckla vårdsektorn. Det
            är glädjande att regeringen äntligen kommer till skott med denna
            prioritering.
          </note>
          <note>
            Informationsteknologin inom vården är underutvecklad, som föregående
            talare nämnde. Det finns mycket att göra och det finns många vinster
            att göra.
          </note>
          <note>
            För egen del jag som har arbetat inom detta fält i många år har
            vi efterfrågat en nationell IT-strategi av det här slaget länge.
            Det har funnits olika frivilliga initiativ till samordning, men
            nationella dito har varit för få. Detta har efterfrågats i många
            år.
          </note>
          <note>
            Säkerhet för patienter, kvalitet och tillgänglighet är ledord
            vid utveckling av olika former av IT-stöd. Möjligheten att samverka
            mellan system och möjliggöra åtkomst till systemen oberoende av
            var de finns är också oerhört viktigt. Det handlar inte om ett
            system från samma producent utan det handlar om att ha gemensamhet
            i standard, begrepp, termer och annat.
          </note>
          <note>
            För att klara av en IT-fiering av vården krävs lagändringar.
            Men det krävs framför allt gemensamma informationsstrukturer.
            Det är viktigt att man ställer krav på de system som landstingen
            upphandlar så att man får gemensamheten i standarder och ser till
            att man får möjligheter till utbyte mellan systemen på ett sätt
            som är bra för vården.
          </note>
          <note>
            Produktionsstöd är en av de viktigare sakerna för vården, som
            jag har nämnt alldeles nyss. Men det är också viktigt för att
            klara forskning och utveckling av framtida vård. Utan gemensamhet
            och möjligheter att söka bakåt i historik, behandlingar och annat
            kan man inte få en feedback in i forskning och utveckling för
            att få bättre läkemedel, bättre vård och så vidare för patienterna.
            Det är nödvändigt att detta är en sak som hålls högt vid byggandet
            av system.
          </note>
          <note>
            Det är också viktigt att dokumentationen med hjälp av sådana
            här system kan förbättras betydligt. Jag har själv jobbat i vården
            i många år. Många yrkesgrupper är skyldiga att dokumentera, men
            vi som har jobbat i vården vet att det görs alltför lite och alltför
            sällan. Dessutom blir det många gånger så att man för journaler
            för olika yrkesgrupper på olika sätt. Man får inte alltid samlade
            patientjournaler, vilket också är av ondo för patienten. Sjuksköterskorna
            gör sina anteckningar, paramedicinarna gör sina, kuratorsjournalen
            kommer ingen annan åt och så vidare.
          </note>
          <note>
            Det är också angeläget att kvalitetsregister av olika slag ska
            kunna användas på olika sätt tillsammans med patientjournalerna
            för att också där kunna ge feedback tillbaka. Så kan man också
            få en ytterligare utveckling av vårdens möjligheter.
          </note>
          <note>
            Det behövs också morötter och piska. Föregående talare nämnde
            det här med finansiering och behovet av att tillskjuta resurser
            för att kunna finansiera utvecklingen av en nationell standard.
            En renodlat statlig finansiering är inte aktuell, men det behövs
            en tydligare strategi för finansieringen än de resonemang som
            nu föreligger.
          </note>
          <note>
            Gemensamhet i branschråd är också intressant att diskutera. Det
            finns i dag olika aktörer som försöker samarbeta för att skapa
            gemensamma strukturer, men det behövs mer av detta. Vi hade tidigare
            sådana som jobbar med IT i vården Spri, som tyvärr inte finns
            kvar, och HSA. Carelink har jobbat ett tag tillsammans med Sveriges
            Kommuner och Landsting, men vi saknar ett större helhetsgrepp
            på de här frågorna.
          </note>
          <note>
            Fru talman! Någonting som jag, som har jobbat med det här länge,
            har engagerat mig mycket i när det gäller IT i vården är säkerhet
            och integritet för patienterna. Tyvärr är det ofta så att man
            slåss på två plan. Det gäller dels patientens integritet, dels
            vårdgivarnas behov av att få så mycket information som möjligt
            för att kunna ge en säker vård. Någonstans däremellan finns det
            som kanske är det rimliga.
          </note>
          <note>
            Det är viktigt att konstatera att IT skapar nya förutsättningar,
            men det är också viktigt att vi får avgränsningar och tillsyn
            av teknikens användning. Vi frågar oss om enkelheten i att hantera
            tillgängligheten kan innebära att andra myndigheter steg för steg
            får större tillgång till uppgifter av integritetskänslig karaktär.
            Det är inte bra. Vi tror att det går att förena kravet på personlig
            integritet med behovet av nödvändig information för en god och
            säker vård. Det är viktigt att detta finns med som en ledstjärna.
          </note>
          <note>
            Sammanfattningsvis präglas regeringens skrivelse av ett framtidsperspektiv,
            men tyvärr av få skarpa förslag. Det finns visioner, men det finns
            också sådant som Sjukvårds-Sverige och IT-branschen redan om än
            splittrat har arbetat med sedan länge. Det är en god ambition
            att samordna regelverk och nationella standarder men det ska alltid
            ske med den enskilda patientens intresse i fokus.
          </note>
          <note>
            Vi hoppas nu att regeringen ser till att det leder till en fortsättning
            så att vi inte behöver vänta i ytterligare tio år på denna fortsättning.
          </note>
          <note type="speaker">
            Anf. 173 CHATRINE PÅLSSON (kd):
          </note>
          <note>
            Fru talman! Kära vänner som har kommit hit till kammaren för
            att lyssna på mig! IT har revolutionerat många områden i samhället
            på ganska få år. Jag tycker att det är synd att det inte har gått
            lika fort i vården eftersom det finns så enormt mycket vinster
            att göra när det gäller vården och att kommunicera.
          </note>
          <note>
            Fru talman! Ibland när det kommer nya system finns det risk att
            man sväljer allt med hull och hår utan att tänka sig för. Men
            i det här fallet tycker jag att det är en brist att man inte har
            kunnat hitta vägar så att vi kan kommunicera med varandra. Det
            finns många system ute i vården där man kan kommunicera på ett
            visst område utan att bli återkopplade till varandra.
          </note>
          <note>
            Under lång tid har det pågått ett utvecklingsarbete för att förbättra
            och samordna IT-stödet inom hälso- och sjukvården. Carelink, som
            flera har talat om här, har försökt få en samordning. Men det
            har inte hjälpt.
          </note>
          <note>
            Det är fullt tekniskt möjligt att inrätta ett nationellt system
            med användbara och tillgängliga kvalitetsjämförelser av hälso-
            och sjukvårdens prestationer, datoriserade patientjournaler och
            så kallade e-recept.
          </note>
          <note>
            Men för detta fordras det ett tydligare nationellt krav på landsting
            och regioner samt långsiktigare investeringar för att bygga ut
            och samordna register och IT-system inom sjukvården.
          </note>
          <note>
            Fru talman! Jag använder mig ibland av olika jämförelser, för
            då blir det lite lättare att förstå. Jag tänker mig då följande.
            När vi här i Sverige bygger räls till våra tåg måste det finnas
            ett nationellt system för att se till att det finns räls. Sedan
            kan man köpa tåg och frakta på den här rälsen. Men då är både
            kommuner och landsting för små man kan inte tro att var och en
            ska kunna bygga sin räls. Det känns som att det ungefär likadant
            när det gäller IT. Vi måste ha nationella krav på att en ordentlig
            räls byggs för att man sedan ska kunna kommunicera.
          </note>
          <note>
            Fru talman! Jag tänkte yrka bifall till reservation nr 2 om IT
            ur ett patientperspektiv. Men självklart står Kristdemokraterna
            bakom de övriga reservationer som vi har undertecknat.
          </note>
          <note>
            Patientsäkerheten tycker jag är den kanske viktigaste frågan.
            Varje år dör många människor. Kanske skulle man ha kunnat vidta
            förebyggande åtgärder och undvika dödsfallet genom att ha bättre
            kommunikationsmedel. Åtminstone säger professionen det.
          </note>
          <note>
            Om det till exempel finns en gemensam patientjournal är risken
            för fel betydligt mindre. Precis som Christer sade måste vi se
            till att den personliga integriteten hålls högt. Men samtidigt,
            fru talman, kan man som patient ta reda på väldigt mycket om kvalitet,
            om tillgänglighet och om olika sjukdomar ifall man har tillgång
            till den här kommunicerade IT-tekniken. Därför känns det som att
            det också för patienternas bästa skulle vara oerhört värdefullt
            om vi nu kunde fortsätta lite snabbare än vad regeringen har föreslagit
            och komma till rätta med problemen.
          </note>
          <note>
            Fru talman! Jag vill också nämna några ord om den grupp människor
            där många inte kan informationsteknik. För många äldre är nämligen
            kommunikationen mellan teknik och människa svårförståelig, men
            ingen är för gammal för att lära sig detta. Äldre människor kan
            faktiskt, om de får möjlighet och kunskap, lära sig systemet och
            ha mycket nytta av det.
          </note>
          <note>
            Jag anser, fru talman, att om man inte öppnar för att även äldre
            ska få lära sig informationstekniken är det en form av åldersdiskriminering.
            Detta känns viktigt, och det tar vi upp i reservation 4.
          </note>
          <note>
            Jag vill också påminna om att det underlättar väldigt mycket
            om man har direktiv, etablerade standarder och gemensamma gränssnitt.
            I det sammanhanget kan vi få tydligare direktiv från regeringen
            direktiv som till exempel gäller hur programvara baserad på öppna
            standarder ska användas inom offentliga myndigheter. Brist på
            tydliga direktiv finns det också vad gäller uppbyggnaden av en
            gemensam informationsstruktur och gemensamma gränssnitt utifrån
            etablerade standarder hos offentliga myndigheter.
          </note>
          <note type="speaker">
            Anf. 174 KENNETH JOHANSSON (c):
          </note>
          <note>
            Fru talman! Jag börjar med att yrka bifall till reservation 5
            men står självfallet bakom övriga reservationer där Centerpartiet
            finns med.
          </note>
          <note>
            En bättre användning av IT i vården och omsorgen rymmer stora
            möjligheter. Centerpartiet har under en följd av år kämpat för
            att visionen om ett nationellt hälsonät ska förverkligas. Vi har
            gjort det i motioner, i rapporter och i budgetsammanhang så även
            för innevarande år. Dessutom har vi tillsammans med övriga partier
            i alliansen enats om åtgärder för att bland annat skapa öppna
            kvalitetsregister och en bättre elektronisk journalföring.
          </note>
          <note>
            Det har gått alldeles för sakta att få fram IT-strategin för
            vård och omsorg. Anledningen till att vi nu äntligen har en proposition
            att behandla är främst den överenskommelse mellan EU:s medlemsländer
            som träffades i april 2004 om att en IT-strategi ska finnas i
            de olika medlemsländerna senast i december 2005.
          </note>
          <note>
            Nu finns den här, och som en början är resultatet enligt vår
            uppfattning riktigt hyfsat. Såvitt jag erfarit står vi oss väl
            vid en internationell jämförelse. Det är bra att ett arbete pågår
            i samarbete med SKL, Sveriges Kommuner och Landsting, och med
            apotek och andra aktörer.
          </note>
          <note>
            Nu kommer nästa steg. Jag vill särskilt betona hur viktigt det
            är med ett förankringsarbete, med en delaktighet och med att detta
            når ut riktigt långt lokalt ut på fältet samt att det rör både
            vård och omsorg och därmed både landsting och kommuner.
          </note>
          <note>
            Patientnyttan är det viktigaste i en förlängning vad gäller IT-strategin.
            Det handlar om att nationellt ha tillgång och information för
            att stödja vårdprocesser och vårdkedjor, om att stärka den enskilde
            patienten, om att ha tillgång till vård oavsett var man befinner
            sig, om att öka tillgängligheten och om att kunna boka tid och
            kunna ha mejlkontakt. Det finns stora möjligheter till utveckling
            om vi får ett fungerande IT-system i vården.
          </note>
          <note>
            I Dalarna har det gjorts en undersökning av attityden till IT.
            Av de 3 000 användare inom vården som svarade säger 71 % att IT
            underlättar arbetet. Det tycker jag är ett bra resultat. Jag tror
            att det är väldigt viktigt att vi tar fasta på vad vårdpersonalen
            säger och på dess attityder och inställning för att vi fortsatt
            ska kunna utveckla IT-användningen i vården.
          </note>
          <note>
            Jag och Centerpartiet är ivriga. I reservation 3 pekar vi på
            att ett väl fungerande IT-stöd kan ha stor betydelse för att mobilisera
            individernas intresse och möjligheter att förebygga när det gäller
            hälsoproblem.
          </note>
          <note>
            I höstas presenterade vi en idé om ett individuellt elektroniskt
            hälsopass en personlig hemsida. Här finns lämpliga journaluppgifter
            samt möjligheter att kontakta och att kommunicera med sina vårdgivare.
            Det kommer, är det svar jag hittills fått.
          </note>
          <note>
            Trots att strategin betonar vikten av tillgången till hälso-
            och kvalitetsinformation för både patienter och vårdansvariga
            saknas det handfasta förslag om att öppna kvalitetsregistren samt
            länka dem till IT-strukturen. Det kommer, är det svar jag brukar
            få.
          </note>
          <note>
            Fru talman! Nu krävs det enligt vår uppfattning att vi ökar tempot
            och att vi går från ord till handling. Lagar och förordningar
            måste anpassas. Vad gör bästa och största möjliga nytta?
          </note>
          <note>
            Vi vill se en tidsplan, en finansiering och en tydlig organisation
            när det gäller användningen av IT i vården. Hur utvecklar vi en
            nationell standard för IT i vården och omsorgen? Det kommer, är
            det svar jag brukar få.
          </note>
          <note>
            Den årliga kostnaden för IT i vården uppgår i dag, enligt uppgift,
            till ca 45 miljarder kronor, och då är inte kommunerna inräknade.
            Det är stora belopp, och det är viktigt att de används rätt. Ett
            ambitiöst förverkligande av IT-strategin förutsätter investeringar
            som kan uppgå till mångmiljardbelopp. En renodlad statlig finansiering
            kan knappast vara aktuell. Vi vill se en tydligare strategi för
            finansieringen; hur resurser till detta gemensamma projekt kan
            mobiliseras.
          </note>
          <note>
            Centerpartiet, med stöd av övriga allianspartier, för fram att
            det också behövs aktörer och finansiärer utanför det allmänna.
            Till exempel kan en PPP-lösning, Private Public Partnership ,
            vara en lösning. Vi har inte kommit till den typen av frågeställningar
            än, brukar vara det svar som man får.
          </note>
          <note>
            Fru talman! Sammanfattningsvis: Äntligen finns IT-strategin för
            beslut. Den ger en hyfsad grund, men mycket återstår. Jag och
            Centerpartiet vill medverka till att öka tempot i genomförandearbetet
            för patientens och för den enskilda människans skull.
          </note>
          <note type="speaker">
            Anf. 175 CONNY ÖHMAN (s):
          </note>
          <note>
            Fru talman! Låt mig börja med att yrka bifall till utskottets
            förslag i betänkandet och samtidigt yrka avslag på de reservationer
            som det har yrkats bifall till under debatten.
          </note>
          <note>
            Sedan lång tid används självfallet IT i sjukvården, men vi kan
            konstatera att användningen varierar mycket inom olika sektorer
            inom vården. Ett problem är, som redan antytts i debatten, att
            många av vårdens IT-system inte kan kommunicera med varandra.
            Ja, det finns till och med exempel på att man inom samma landsting
            inte kan kommunicera med varandra.
          </note>
          <note>
            Ett givet användningsområde för IT i vården är elektroniska recept.
            När den möjligheten infördes kunde vi se och konstatera att det
            tog väldigt olika lång tid innan de olika landstingen klarade
            av detta med elektroniska recept. Tusen blommor har blommat när
            det gäller IT i sjukvården skulle man kunna säga.
          </note>
          <note>
            Elektroniska patientjournaler är ett givet användningsområde.
            Och den som med egna ögon har sett ett journalarkiv i svensk hälso-
            och sjukvård inser självfallet att IT är ett enormt hjälpmedel
            för att hålla reda på alla dessa uppgifter som finns om oss patienter.
            Behovet av en nationell IT-struktur för vård och omsorg är således
            alldeles givet.
          </note>
          <note>
            I skrivelsen redogörs för den grundsyn, plattform, eller vad
            man ska kalla det, som nu kommer att gälla för det fortsatta arbetet.
            Man kan säga att det i princip är tre olika grupperingar som kommer
            att ha nytta av detta.
          </note>
          <note>
            Först och främst är det självfallet medborgarna och patienterna
            som i en framtid kommer att få möjlighet att boka tid för sina
            besök med mera. Dock ska vi kanske påminna oss om att vi under
            ganska lång tid kommer att ha grupper i det svenska samhället
            som inte kommer att ha tillgång till IT, och de måste självfallet
            också få en bra service.
          </note>
          <note>
            För personalen i vården är det givet att detta är och kommer
            i än större utsträckning att vara ett mycket bra hjälpmedel för
            att effektivisera arbetet och för att kunna garantera patientsäkerheten.
            För dem som är ansvariga för vården kommer ett utvecklat IT-stöd
            att vara en oerhört stor tillgång för att kunna följa upp vårdens
            kvalitet, för verksamhetsstyrning och för resursfördelning inom
            vården. Ett modernt IT-system i vården kräver effektiva säkerhetslösningar,
            att man har system för uppföljning av vårdkvalitet, för uppföljning
            av tillgänglighet och för stöd för verksamhetsuppföljning.
          </note>
          <note>
            Regeringens skrivelse lägger nu en plattform, en gemensam grundsyn,
            för det fortsatta utvecklingsarbetet. En given styrka är att den
            här plattformen, grundsynen, har utarbetats i samverkan mellan
            stat, kommuner, landsting, Socialstyrelsen, Läkemedelsverket,
            Apoteket med flera. Det är alltså ett arbete som har framtagits
            på ett helt annat sätt än det som framskymtar i några skrivningar
            i reservationerna, där man pratar om statliga direktiv som ett
            arbetsredskap i det här sammanhanget. Jag tror att den form som
            handlar om samverkan mellan de inblandade parterna är att föredra.
          </note>
          <note>
            Men det här är det första steget. Det krävs självfallet vidare
            arbete, och det krävs flera etapper. Det krävs en andra etapp
            där man diskuterar omfattning, finansiering, beslutsformer, eventuella
            statliga stimulansmedel och genomförandeprocessen efter det att
            den här strukturen är lagd. Jag utgår från att det arbetet kommer
            att bedrivas i samverkan och med högsta möjliga hastighet.
          </note>
          <note>
            Jag kan konstatera, efter att ha lyssnat på de fyra så kallade
            allianspartierna här, att i sak finns det inga invändningar mot
            det som står i texten. De säger tvärtom att de tycker att detta
            är en hygglig skrivelse, om jag kommer ihåg ordanvändningen rätt.
            Det som de diskuterar i sina reservationer är i princip det som
            är andra etappen i det här arbetet, och andra etappen är ju den
            som man är mitt uppe i nu och som ska slutföras så småningom.
            Vi vet att en skrivelse också om den andra etappen kommer så småningom.
          </note>
          <note>
            En viktig pusselbit i allt detta arbete är det jobb som Patientdatautredningen
            gör just nu. Det kommer att bli kniviga frågeställningar efter
            det att utredningen har lagt fram sitt betänkande. Det är jag
            själv ganska övertygad om, därför att som någon redan sagt är
            det en avvägning mellan riskerna med att registrera saker och
            ting, att uppgifter hamnar fel i obehöriga händer, och det självklara,
            nämligen att ett bra IT-system är en tillgång för att utveckla
            svensk hälso- och sjukvård.
          </note>
          <note>
            När Patientdatautredningen kommer och när förslagen efter remissbehandling
            kommer till riksdagen kommer riksdagen självfallet att få diskutera
            de här frågorna. Det kommer att kräva en kanske ännu mer seriös
            hantering än just den plattform och den strategi som vi diskuterar
            i dag.
          </note>
          <note>
            Jag yrkar bifall till denna skrivelse.
          </note>
          <note type="speaker">
            Anf. 176 CHATRINE PÅLSSON (kd) replik:
          </note>
          <note>
            Fru talman! Jag vill använda min replik till att instämma i Conny
            Öhmans avslutning på anförandet, att det här i fortsättningen
            ska gå med högsta möjliga hastighet.
          </note>
          <note>
            Sedan vill jag tacka Conny Öhman för alla härliga och roliga
            debatter vi har haft under många år. Som av en händelse har vi
            förstått att det är Conny Öhmans sista debatt här i riksdagen,
            åtminstone som vi vet nu. Jag tycker att det finns all anledning
            att säga ett stort tack till Conny som alltid har varit väl påläst.
            Vi har inte alltid haft samma åsikter. Conny kommer från landstingsvärlden
            precis som jag.
          </note>
          <note>
            Det känns oerhört roligt att också kunna tacka en så kallad motståndare
            för allt roligt som vi har haft. Jag hoppas att vi ska kunna kommunicera
            via IT även när du har slutat här. Då behöver du faktiskt bara
            svara på de mejl som du vill. Men jag är helt säker på att vi
            kommer att behöva kommunicera och använda varandras erfarenheter
            även efter det att Conny Öhman nu frivilligt lämnar riksdagen.
          </note>
          <note>
            Tack så jättemycket, Conny, för många härliga debatter!
          </note>
          <note type="speaker">
            Anf. 177 CONNY ÖHMAN (s) replik:
          </note>
          <note>
            Fru talman! Jag blir nästan tagen. Tack för de vänliga orden,
            Chatrine.
          </note>
          <note>
            Du sade att du ville instämma i det sista jag sade. Du får gärna
            instämma i allt jag säger, men det kanske är att begära för mycket.
          </note>
          <note>
            Det är sant, detta är alldeles säkert min sista debatt. Jag blev
            sjukvårdspolitiker som nyinvald i Östergötlands läns landsting
            1976. Efter 30 år som sjukvårdspolitiker tycker jag att det är
            dags att sätta punkt. Jag kanske kommer tillbaks som pensionärspolitiker
            eller i något annat sammanhang. Vi får se.
          </note>
          <note type="speaker">
            Anf. 178 CHATRINE PÅLSSON (kd) replik:
          </note>
          <note>
            Fru talman! Jag säger bara: Allt gott till dig, Conny.
          </note>
          <note type="speaker">
            Anf. 179 ANNE MARIE BRODÉN (m) replik:
          </note>
          <note>
            Fru talman! Jag får väl instämma och säga ett stort tack till
            Conny för de debatter som vi har haft, även om de inte har varit
            så många eftersom det är min första period här i riksdagen. Vi
            har ju också gemensamma diskussioner när det gäller landstingen.
          </note>
          <note>
            Jag är ändå lite bekymrad för just det här tempot. Kommer detta
            att innebära att vi kommer att se att det blir verklighet av alla
            dessa vackra ord? Det är nämligen en bra IT-strategi. Jag har
            läst den från pärm till pärm, och jag kan hålla med om att det
            är väldigt mycket i den här plattformen som vi alla berömmer,
            även om det har tagit tid innan den kom så här långt.
          </note>
          <note>
            Men nu kommer nästa steg nästa etapp. Conny Öhman säger att det
            ska gå fort, men min fråga kanske då kommer att handla om tålamod
            till slut: Hur lång tid är det när det går fort i riksdagen?
          </note>
          <note type="speaker">
            Anf. 180 CONNY ÖHMAN (s) replik:
          </note>
          <note>
            Fru talman! Ja, det varierar ju, höll jag på att säga! Är det
            fråga om grundlagsfrågor tar det ju årtionden. När det gäller
            sjukvårdsfrågor är min förhoppning att det går fortare än så.
          </note>
          <note>
            Arbetet är upplagt på det sättet att det sker i samverkan mellan
            staten och berörda parter, och det är klart: Det förutsätter att
            alla parter drar sitt strå till stacken för att det ska gå så
            fort som möjligt. Jag är i alla fall ganska övertygad om att i
            den mån det ankommer på staten är staten väldigt angelägen om
            att det ska bli högsta möjliga tempo i detta arbete.
          </note>
          <note type="speaker">
            Anf. 181 ANNE MARIE BRODÉN (m) replik:
          </note>
          <note>
            Fru talman! Ja, det gäller ju både tempo och pengar ekonomin
            i detta. Vi vet att det kostar en hel del att göra de här satsningarna.
            Någon typ av medel måste också regeringspartiet och vänsterkartellen
            ta fram i den fortsatta satsningen. Vad sätter du för summa på
            den här satsningen, som ni eventuellt kommer att göra?
          </note>
          <note type="speaker">
            Anf. 182 CONNY ÖHMAN (s) replik:
          </note>
          <note>
            Fru talman! Det är det som ligger i etapp nr 2 att diskutera.
            Vi brukar inte från socialdemokratiskt håll börja med att sätta
            ut en summa, utan vi brukar först analysera problematiken och
            räkna på vad det kostar och sedan ta en diskussion om hur vi fördelar
            kostnaderna. Det är socialdemokratisk arbetsmetodik kanske lite
            tråkig och grå, men det är enligt mitt sätt att se den mest framkomliga
            vägen om man ska jobba i samverkan med andra parter. Ska man jobba
            enligt direktiv så kanske man kan jobba på ett annat sätt.
          </note>
          <note type="speaker">
            Anf. 183 CHRISTER WINBÄCK (fp) replik:
          </note>
          <note>
            Fru talman! Tack, Conny Öhman, för goda ord från talarstolen!
            Men när det gäller det här med samverkan är det väldigt viktigt
            att ta till sig att även vi i oppositionen kan ha goda saker att
            ge i den samverkan, vilket vi också försöker göra i en del av
            våra reservationer.
          </note>
          <note>
            Conny Öhman förvånades över att det till och med fanns landsting
            som saknade kommunikation mellan sina patientjournaler inom samma
            landsting. Jag vet sjukhus där man inte kan kommunicera inom sjukhuset.
            Jag vet kliniker där man inte kommunicerar därför att man har
            olika system på kliniken. Det beror på att systemen har byggts
            upp efter helt olika behov när de en gång har tagits fram. Att
            de inte kan kommunicera med varandra beror på att vi saknar och
            i många år har saknat någon form av nationell strategi vad gäller
            begrepp och termer, vilket jag i mitt anförande försökte belysa
            något.
          </note>
          <note>
            Jag tror att det är väldigt viktigt att de saker som vi i många
            år har frågat efter faktiskt kommer och kommer fort. Ju längre
            det dröjer, desto mer hinner vi få av de här disparata delarna
            av patientjournaler, och det är inte bra. Det är ingen av oss,
            varken Conny Öhman eller jag, som vill ha det så.
          </note>
          <note>
            I reservationerna försöker vi peka på några punkter som vi tror
            är viktiga att ta med sig i det fortsatta arbetet. Jag ska inte
            gå in på dem just nu jag kanske gör det nästa replikskifte men
            jag tror att det nog är en god idé att ta till sig det som sägs
            i reservationerna för att få den samverkan som Conny Öhman säger
            sig vilja ha.
          </note>
          <note type="speaker">
            Anf. 184 CONNY ÖHMAN (s) replik:
          </note>
          <note>
            Fru talman! Jag känner självfallet också till att det internt
            på vissa sjukhus finns problem med kommunikationen, och det är
            ju än värre än när det inte går att kommunicera inom ett enskilt
            landsting. Ingetdera är bra. Jag kan konstatera att både borgerligt
            styrda landsting och socialdemokratiskt styrda landsting har varit
            så att säga delaktiga i att situationen ser ut som den gör, så
            skuldbördan för detta är delad, helt klart. För mig är IT i vården
            ingen politisk stridsfråga, utan jag tycker för min del att alla
            intressenter här har ett gemensamt ansvar för att få fram bästa
            möjliga lösning.
          </note>
          <note>
            IT är ett redskap för att utveckla vården och utveckla servicen
            till patienterna egentligen är det inte mycket mer än så men självfallet
            är det en styrka om vi kan ha, som jag efter den här debatten
            uppfattar att vi har, en gemensam syn på den plattform som ligger
            här. Det är en styrka för det framtida jobbet med IT-utveckling
            inom vården, som jag ser det.
          </note>
          <note type="speaker">
            Anf. 185 CHRISTER WINBÄCK (fp) replik:
          </note>
          <note>
            Fru talman! Den reflexion som jag gjorde nyss var inte menad
            att lägga skuld på något landsting eller annat. Ska här läggas
            skuld så hamnar den i så fall lite högre upp. Att alla de här
            systemen har fyllt ett behov när de har införts, och de fyller
            också ett behov i dag, nämligen att vara produktionsstöd. Det
            kan gälla diabetesjournaler, hjärtjournaler, allmänna patientjournaler
            på data med mera. Var och en har fyllt sitt behov. Anledningen
            till att de har blivit olika i sin systemstruktur, framför allt
            när det gäller begrepp och termer, är att vi har saknat det övergripande
            stöd som det finns behov av.
          </note>
          <note>
            Jag vet att Spri höll på för många år sedan med begrepp och termer,
            och man kom en bit på vägen, men det blev liksom aldrig klart.
            Vi står fortfarande där i dag och saknar en del av de gemensamma
            strukturerna även när det gäller informationsteknik och en del
            annan teknik.
          </note>
          <note>
            Jag tror att det är viktigt där tror jag att vi är överens att
            de här sakerna måste skyndas på. Vi kan klaga över att det har
            tagit lång tid, men nu gäller det att se härifrån och framåt.
            Nu går vi i så rask takt som möjligt framåt.
          </note>
          <note>
            Vad krävs då för detta? Det är en del av det som vi pekar på
            i våra reservationer. Vi behöver både morot och piska för att
            komma dit, och vi tror att det är viktigt att försöka hitta former
            så att tempot blir betydligt raskare än vad det har varit hittills.
          </note>
          <note>
            Det är inte så att man på något sätt ska förbjuda eller tycka
            att det är fel att de system som har införts i sjukvården har
            införts. Felet har varit att man då inte har haft förutsättningar
            att få likhet i termer och begrepp, informationsstruktur och liknande.
            Det är bland annat det vi eftersträvar. Sedan finns det också
            många andra goda saker i reservationerna som vi tycker att vi
            vill peka på för att få denna samverkan för framtiden och göra
            det bästa möjliga för patienterna med hjälp av IT.
          </note>
          <note type="speaker">
            Anf. 186 CONNY ÖHMAN (s) replik:
          </note>
          <note>
            Fru talman! Jag är heller inte ute efter att fördela någon skuld.
            Jag konstaterade bara att utvecklingen fram till i dag har varit
            som den har varit.
          </note>
          <note>
            Jag tror att det den här skrivelsen handlar om, nämligen att
            försöka att jobba i samverkan, oavsett om det är fråga om staten
            eller kommuner och landsting, är rätt infallsvinkel på det här
            problemet. Det jag är lite rädd för är att ni i era reservationer
            talar om statliga direktiv på det här området. Det måste till
            en finansiering där båda parter är med, som jag ser det, och då
            måste man jobba tillsammans med att utveckla det här jobbet. Ordet
            direktiv är för mig kanske inte det rätta ordet i det sammanhanget.
            Ni använder det tyvärr ganska ofta i era reservationer. Jag ser
            detta som ett gemensamt arbete där man jobbar fram en samsyn och
            där man gör jobbet gemensamt.
          </note>
          <note type="speaker">
            Anf. 187 ELINA LINNA (v):
          </note>
          <note>
            Fru talman! Jag ska börja med att instämma med kamraterna i socialutskottet
            och tacka Conny Öhman för gott samarbete under den mandatperiod
            då jag har haft förmånen att samarbeta med Conny Öhman.
          </note>
          <note>
            Fru talman! IT-strategi för hälso- och sjukvården har varit ett
            område som Vänsterpartiet drivit sedan förra mandatperioden. Vi
            har pekat på vikten av ett enhetligt och kompatibelt system. Användarvänlighet
            och funktionssäkerhet är det viktigaste för oss.
          </note>
          <note>
            Sverige består av både storstad, småstad, glesbygd och landsbygd,
            och alla har rätt till en god hälso- och sjukvård. Bra IT-system
            kan överbrygga avstånd när de fungerar optimalt. Som exempel kan
            nämnas telemedicin, kompetensspridning via IT-konferenser och
            dokumentation.
          </note>
          <note>
            Men IT-strategin får inte bli exkluderande. Vård och omsorg handlar
            om kontakt och kommunikation mellan människor. Alla kan inte,
            vill inte eller tål inte elektroniska hjälpmedel och kommunikationer.
          </note>
          <note>
            Vi vill inte heller se en utveckling där personal på äldreboende
            ersätts av larmsystem. Vi vill se larmsystem och teknik som i
            stället ger mer utrymme för personliga relationer och underlättar
            vården. Att ersätta människor med teknik underlättar inte utan
            skapar osäkerhet och otrygghet.
          </note>
          <note>
            Därför är det viktigt att personer med vårdkompetens finns med
            när dessa system utformas.
          </note>
          <note>
            Vi har noterat att den nationella IT-gruppen tyvärr bekräftar
            gamla könsmönster. Hälso- och sjukvården, som domineras av kvinnor
            i den vårdande delen, domineras av män i den tekniska delen. Vi
            kan konstatera att det i den nationella ledningsgruppen för IT
            i vård och omsorg sitter åtta män och fem kvinnor. Bland annat
            företräds Socialdepartementet och Sveriges Kommuner och Landsting
            av enbart män. Det är ett observandum som regeringen bör ta ansvar
            för och kan ta ansvar för.
          </note>
          <note>
            Fru talman! Avreglerade marknader och köp-sälj-system är inte
            en nationell IT-strategi för sjukvårdens bästa. Vi i Vänsterpartiet
            besökte Nordnorge under förra mandatperioden och imponerades där
            av en välutvecklad telemedicin. Samtidigt kunde vi konstatera
            att till exempel Svalbards sjukhus inte kunde använda den förträffliga
            telemedicinska utrustningen på grund av att företaget Telenor
            ville ha 100 000 kr i månaden för att sjukhuset skulle få använda
            kabeln. En sådan situation vill inte vi ha i Sverige.
          </note>
          <note>
            IT i vården ska utgå från behov och, för att använda en klyscha,
            utgå från patienterna. Bokningssystem och dylikt får inte bli
            en möjlighet endast genom datateknik. Vi kan inte förutsätta att
            alla har tillgång till datorer eller vill använda dem. Pratar
            vi om kommunikation måste behovet och syftet styra och inte teknikintresset.
            Och låt inte detta bli männens domän och gräddfil i vården!
          </note>
          <note>
            Vi emotser också att den nationella IT-strategigruppen kommer
            att arbeta med det tillkännagivande om Pion som socialutskottet
            har gett.
          </note>
          <note type="speaker">
            Anf. 188 CHRISTER WINBÄCK (fp) replik:
          </note>
          <note>
            Fru talman! Jag vill börja med att hålla med Elina Linna. Det
            är väldigt viktigt att IT i vården inte används för att ta bort
            kontakten mellan vårdgivare och patient. Det är otroligt viktigt
            att människor vårdar människor; där håller jag helt med. Tanken
            är ju att detta ska kunna ge möjligheter att få resurser över
            till att kunna vårda människor på ett bättre sätt.
          </note>
          <note>
            Däremot finns det naturligtvis människor som på olika sätt kan
            vara hjälpta av att ha direktkontakt med vårdgivare med hjälp
            av IT. Det kan vara vård i hemmet där man via uppkoppling kan
            berätta om man är klar och redig och klarar av att hantera utrustningen
            för sin distriktssköterska eller distriktsläkare vad man lider
            av. Det finns också en del andra sådana försök som görs. Det är
            dock viktigt, det håller jag med om, att det måste vara personer
            som vill och kan hantera detta.
          </note>
          <note>
            Jag var dock tvungen att bara ställa en fråga. Elina Linna sade
            alldeles nyss angående Norge att Telenor tog betalt för att dra
            fram en kabel till ett sjukhus, och detta ville Vänsterpartiet
            inte på något sätt vara delaktiga i. Menar Elina Linna att man
            inte ska ta betalt för tjänster? Jag förstod inte riktigt det
            där. Jag vill gärna få det utvecklat.
          </note>
          <note type="speaker">
            Anf. 189 ELINA LINNA (v) replik:
          </note>
          <note>
            Fru talman! Att Telenor tog betalt för att dra fram en kabel
            vet jag ingenting om. Det handlade om att Telenor vill ha 100
            000 kr i månaden om sjukhuset använder kabeln. Det finns en fin
            fiberkabel som är dragen, men Telenor vill ha 100 000 kr i månaden
            för det. Detta har inte sjukhuset på Svalbard budget för. Det
            är naturligtvis en komplikation för sjukhuset och för dess möjligheter
            att använda det här fina systemet. Detta måste förebyggas redan
            från början genom att det också finns finansiering för det här.
          </note>
          <note type="speaker">
            Anf. 190 CHRISTER WINBÄCK (fp) replik:
          </note>
          <note>
            Fru talman! Naturligtvis är det så att det man beställer och
            vill ha får man betala för, och då är det viktigt att det finns
            finansiering för det.
          </note>
          <note>
            Nu kan inte jag hur det ser ut längst däruppe i Norge. Naturligtvis
            finns det dock olika alternativ att kommunicera med, och det finns
            också olika företag som kan slåss och bjuda om att få erbjuda
            en datakommunikation till sjukhuset. Men det är klart att det
            måste vara på rimliga villkor.
          </note>
          <note>
            Jag ville bara höra om ni över huvud taget var helt emot detta
            att man kunde ta betalt för tjänster och liknande. Så var det
            alltså inte, utan det gällde en viss kabel här. Okej, jag är nöjd
            med det svaret.
          </note>
          <note>
            Jag vill också tillägga en sak jag har faktiskt drygt en minut
            kvar. Elina Linna sade alldeles nyss att det är viktigt att IT
            inte blir en mansdomän, så att säga, att bara män jobbar med IT-frågor.
            Det tycker jag är oerhört viktigt, och det tror jag nog att alla
            här i kammaren bejakar. Jag kan bara ta ett exempel från min egen
            verksamhet jag har jobbat i många år med IT där vi faktiskt har
            haft mer än hälften kvinnor av dem som har deltagit, i både ledande
            och producerande funktioner. Det har varit väldigt stimulerande
            och givande.
          </note>
          <note>
            Jag tror att det är väldigt viktigt att få både kvinnors och
            mäns perspektiv på vården. Eftersom det är kvinnor som till allra
            största delen arbetar i vården är det viktigt att de också får
            ett stort inflytande på hur dessa system kommer att fungera. De
            ska ju många gånger använda dem.
          </note>
          <note type="speaker">
            Anf. 191 ELINA LINNA (v) replik:
          </note>
          <note>
            Fru talman! Då är vi helt överens om att IT inte ska bli en gräddfil
            för män.
          </note>
          <note>
            Överläggningen var härmed avslutad.
          </note>
          <note>
            22 § Bordläggning
          </note>
          <note>
            Anmäldes och bordlades
          </note>
          <note>
            23 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 maj
          </note>
          <note>
            Allan Widman
          </note>
          <note>
            Torsten Lindström
          </note>
          <note>
            den 17 maj
          </note>
          <note>
            Carl B Hamilton
          </note>
          <note>
            Björn von der Esch
          </note>
          <note>
            Cecilia Wikström
          </note>
          <note>
            Stefan Attefall
          </note>
          <note>
            Torsten Lindström
          </note>
          <note>
            Lars Tysklind
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 30 maj.
          </note>
          <note>
            24 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 maj
          </note>
          <note>
            Barbro Hietala Nordlund
          </note>
          <note>
            Anita Brodén
          </note>
          <note>
            Anita Brodén
          </note>
          <note>
            Birgitta Ohlsson
          </note>
          <note>
            Mikael Johansson
          </note>
          <note>
            Maria Larsson
          </note>
          <note>
            Karin Pilsäter
          </note>
          <note>
            Maria Hassan
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 30 maj.
          </note>
          <note>
            25 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 17 maj
          </note>
          <note>
            Lars-Ivar Ericson
          </note>
          <note>
            Ragnwi Marcelind
          </note>
          <note>
            Ragnwi Marcelind
          </note>
          <note>
            Rigmor Stenmark
          </note>
          <note>
            Jan Ertsborn
          </note>
          <note>
            Veronica Palm
          </note>
          <note>
            Jörgen Johansson
          </note>
          <note>
            Krister Örnfjäder
          </note>
          <note>
            Cecilia Widegren
          </note>
          <note>
            Ingegerd Saarinen
          </note>
          <note>
            Eva Arvidsson
          </note>
          <note>
            Lennart Kollmats
          </note>
          <note>
            Sverker Thorén
          </note>
          <note>
            Sverker Thorén
          </note>
          <note>
            Sverker Thorén
          </note>
          <note>
            Sverker Thorén
          </note>
          <note>
            Sverker Thorén
          </note>
          <note>
            Gunnar Nordmark
          </note>
          <note>
            Jörgen Johansson
          </note>
          <note>
            Åsa Torstensson
          </note>
          <note>
            Marie Engström
          </note>
          <note>
            Krister Hammarbergh
          </note>
          <note>
            Lars-Ivar Ericson
          </note>
          <note>
            Holger Gustafsson
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Lars Tysklind
          </note>
          <note>
            Lars Gustafsson
          </note>
          <note>
            Cecilia Wikström
          </note>
          <note>
            Leif Björnlod
          </note>
          <note>
            Ulrik Lindgren
          </note>
          <note>
            Ulrik Lindgren
          </note>
          <note>
            Ragnwi Marcelind
          </note>
          <note>
            Krister Örnfjäder
          </note>
          <note>
            Marie Wahlgren
          </note>
          <note>
            Helena Bargholtz
          </note>
          <note>
            Jan Ertsborn
          </note>
          <note>
            Marie Wahlgren
          </note>
          <note>
            Christer Winbäck
          </note>
          <note>
            Peter Danielsson
          </note>
          <note>
            Cristina Husmark Pehrsson
          </note>
          <note>
            Christer Nylander
          </note>
          <note>
            Christer Nylander
          </note>
          <note>
            Martin Andreasson
          </note>
          <note>
            Anne Marie Brodén
          </note>
          <note>
            Ulla Löfgren
          </note>
          <note>
            Cecilia Widegren
          </note>
          <note>
            Alice Åström
          </note>
          <note>
            Sören Wibe
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 30 maj.
          </note>
          <note>
            26 § Kammaren åtskildes kl. 20.16.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
