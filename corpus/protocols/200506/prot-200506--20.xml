<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200506</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200506</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--20</head>
          <docDate when="2005-10-25 00:00:00">2005-10-25 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2005/06:20
          </note>
          <note>
            05/06:20 Tisdagen den 25 oktober
          </note>
          <note>
            Kl. 13:30 - 19:52
          </note>
          <note>
            1 § Justering av protokoll
          </note>
          <note>
            Justerades protokollen för den 18 och 19 oktober.
          </note>
          <note>
            2 § Meddelande om frågestund
          </note>
          <note>
            Talmannen meddelade att vid frågestunden torsdagen den 27 oktober
            kl. 14.00 skulle följande statsråd närvara:
          </note>
          <note>
            Statsrådet Ulrica Messing, justitieminister Thomas Bodström,
            statsrådet Carin Jämtin, statsrådet Morgan Johansson och statsrådet
            Sven-Erik Österberg.
          </note>
          <note>
            3 § Svar på interpellation 2005/06:24 om ombildning av hyresrätter
            till bostadsrätter
          </note>
          <note type="speaker">
            Anf. 1 Samhällsbyggnadsminister MONA SAHLIN (s):
          </note>
          <note>
            Herr talman! Nina Lundström har frågat mig dels om vilka åtgärder
            jag avser att vidta för att inte bostadskonsumentens vilja att
            äga sin bostad stoppas genom lagstiftningen, dels om jag avser
            att verka för ett avskaffande av lagen om allmännyttiga bostadsföretag.
          </note>
          <note>
            Jag vill redan från början klargöra att jag inte delar Nina Lundströms
            uppfattning om att bostadskonsumentens möjligheter att äga sin
            bostad på något vis har stoppats genom lagstiftningen. Det finns
            i dag fyra olika, genom lagstiftningen tydligt reglerade, sätt
            att disponera sin bostad: att äga den direkt, indirekt ägande
            i form av bostadsrätt och kooperativ hyresrätt samt att hyra.
            Mindre än hälften av bostadsbeståndet utgörs i dag av hyresrätter,
            ca 15 % är bostadsrätter och resterande utgörs av egnahem; kooperativ
            hyresrätt finns huvudsakligen inom Stockholms Kooperativa Bostadsförening.
          </note>
          <note>
            I nyproduktionen utgörs fortfarande den större delen av direkt
            eller indirekt ägda bostäder, även om andelen hyresbostäder ökar.
            För den som vill äga sin bostad finns det således ett brett utbud
            av egnahem och bostadsrätter att välja på.
          </note>
          <note>
            Men vad Nina Lundström syftar på är att de boende ska ha ovillkorlig
            företrädesrätt att köpa det hus där de bor för ombildning till
            bostadsrätt. Det är här som lagen om allmännyttiga bostadsföretag,
            allbolagen, kommer in i bilden, eftersom det krävs tillstånd för
            att förvärva en bostadsfastighet som ägs av ett kommunalt bostadsföretag.
            Nina Lundström tycker att detta är ett hinder för bostadskonsumenternas
            vilja att äga sin bostad. Det kan beskrivas så. Men ett annat
            sätt att beskriva det är att det värnar om hyresrätten och därmed
            också om valfriheten. Inte alla kan eller ens vill äga sin bostad.
            För många passar det bättre att hyra. För alla dem är det viktigt
            att det finns ett brett utbud av hyresbostäder, annars finns det
            ingen valfrihet för dem.
          </note>
          <note>
            Man ska också komma ihåg att tillståndsplikten i allbolagen inte
            innebär något totalförbud mot försäljning av bostäder som ägs
            av kommunala bostadsföretag. Tillstånd för förvärv är avhängigt
            att det finns ett tillräckligt bestånd av kommunala bostäder för
            att bruksvärdessystemet och de kommunala bostadsföretagens hyresnormerande
            roll inte ska undermineras. I fall där detta inte innebär något
            problem kan förvärv medges. Det finns även möjligheter för regeringen
            att medge undantag, vilket gjordes när det gällde ett antal småhusfastigheter
            som ägdes av Tomtberga Huge.
          </note>
          <note>
            Värnandet av valfriheten på marknaden kan innebära begränsningar
            i det enskilda fallet. Men fortfarande består större delen av
            bostadsbeståndet av egnahem och bostadsrätter. Detta om något
            visar att bostadskonsumentens möjligheter att äga sin bostad definitivt
            inte missgynnas genom lagstiftningen. Som svar på Nina Lundströms
            första fråga vill jag därför säga att det inte finns någon anledning
            för mig att vidta några åtgärder när det gäller hur lagstiftningen
            påverkar bostadskonsumentens möjligheter att äga sin bostad.
          </note>
          <note>
            När det gäller allbolagen har jag redan varit inne på avsikten
            med denna och jag ser ingen anledning att avskaffa den. Däremot
            kan det finnas skäl att se över lagstiftningen. Boverket påpekade
            till exempel i en rapport häromåret att regelverket kanske inte
            tillämpas enhetligt i olika delar av landet. Regeringen bedömde
            då att det var för tidigt att göra några förändringar i regelverket.
            Sedan dess har många olika frågor kommit upp som berör allmännyttans
            och de kommunala bostadsföretagens förutsättningar, varför det
            finns anledning att göra en större översyn av regelverket. Regeringen
            har därför den 20 oktober i år låtit tillkalla en utredare med
            uppgift att se över allmännyttans villkor och förutsättningar.
          </note>
          <note type="speaker">
            Anf. 2 NINA LUNDSTRÖM (fp):
          </note>
          <note>
            Herr talman! Jag skulle vilja börja med att berätta om skälet
            till att jag återigen väcker en interpellation som handlar om
            ombildning av hyresrätter till bostadsrätter. Jag besökte för
            någon vecka sedan Östberga. Så har jag också gjort i andra fall
            där boende har velat ta mer makt över sin tillvaro. Jag kunde
            konstatera att det de facto är så att lagstiftningen stoppar ombildning.
            Jag menar, till skillnad från statsrådet, att det är så. Denna
            lagstiftning förhindrar ombildning. Jag kunde också konstatera,
            när jag gick in på länsstyrelsens hemsida i dag, att länsstyrelsen
            här i Stockholm exempelvis skriver så här: Riksdagens och regeringens
            avsikt med reglerna är att försvåra att kommunalt ägda bostäder
            övergår till andra ägare. Där anges också Östbergafallet mycket
            tydligt.
          </note>
          <note>
            Jag menar att det också är viktigt att diskutera den här bakgrundsinformationen.
            Hur ser bostadsmarknaden ut i Sverige? Jag kan konstatera att
            den är vad man kallar segmenterad. Det betyder att i vissa stadsdelar
            i inte minst de stora städerna finns det en väldigt hög koncentration
            av hyresrätter. Ett exempel är en av stadsdelarna här i Stockholm,
            som har 98 % hyresrätter. 2 % är bostadsrätter. Då menar jag att
            om man har lagstiftning som förhindrar någon form av ombildning
            försvårar man också möjligheterna för boende att själva kanske
            påverka de strukturer som man bor i.
          </note>
          <note>
            Det är också intressant att notera om de siffror som statsrådet
            anger om hur det ser ut med ägandet i Sverige att ja, i glesbygd
            i Sverige, exempelvis i norra delarna av Sverige, äger 70 % av
            de boende sina hem. Men i storstäder, exempelvis här i huvudstaden,
            äger 32 % av de boende sina hem. Det finns en väldigt stor skillnad
            i vilka möjligheter man har att äga sin bostad. Det gäller inte
            minst de så kallade förorter där man har kommunalt ägda bostadsföretag
            som dominerar fullständigt, där man tillsammans med de övriga
            hyresrätterna faktiskt definitivt dominerar hela stadsbilden.
          </note>
          <note>
            Jag kan också konstatera att i ytterstaden Stockholm är det över
            70 % som är hyresrätter. Det är en väldigt liten andel småhus
            över huvud taget. Av de utrikes födda i Sverige äger bara 31 %
            en bostad. Tittar man på förorterna är procentsatserna än mindre.
            Och jag menar att frågeställningarna hänger ihop. Jag menar att
            lagstiftningen förhindrar en utveckling på bostadsmarknaden, och
            jag skulle vilja se en förändring av den. Jag vill till och med
            avveckla den.
          </note>
          <note>
            Varför kan inte kommunerna tillsammans med de boende, de förtroendevalda
            i kommunerna, de boende och bostadsföretagen, själva få avgöra
            hur den lokala bostadsmarknaden ska se ut? Varför ska riksdagen
            och myndigheter i Sverige förhindra de möjligheter som borde finnas
            också inom det lokala och kommunala självstyret? Den frågan får
            jag väldigt ofta av de boende i olika kommuner i Sverige som just
            drabbats av lagstiftningen. Varför ska riksdagen besluta om detta?
            Varför kan vi inte få bestämma själva?
          </note>
          <note>
            Samhällsbyggnadsministern anger i sitt svar just Tomtberga Huge.
            Det är också en debatt som försiggick här i riksdagen under ett
            och ett halvt år. Jag har debatterat frågan med föregående statsråd
            och också med Mona Sahlin. Det gladde mig att regeringen faktiskt
            där kom till en annan slutsats efter en mångårig kamp från de
            boende. Men jag tycker ändå att det är viktigt att ytterligare
            en gång ställa frågan till samhällsbyggnadsministern. Vad kan
            samhällsbyggnadsministern tänka sig att göra för att öka människors
            möjligheter att äga sin bostad i förorter som fullständigt domineras
            av hyresrätter?
          </note>
          <note type="speaker">
            Anf. 3 MARIETTA DE POURBAIX-LUNDIN (m):
          </note>
          <note>
            Herr talman! Ordet valfrihet är för mig ett väldigt positivt
            och fint ord, som står den enskilde väldigt nära. Men i svaret
            här försöker Mona Sahlin göra ordet till något helt annat. Nu
            handlar det om kollektiv valfrihet. Det är det som gäller. Då
            får den enskildes valfrihet stå åt sidan. Det är det som alla
            som nu vill omvandla sina hyresrätter till bostadsrätter och som
            har fått nej ska veta. Eftersom den nya kollektiva valfriheten
            är bra för kollektivet så får du som individ stå tillbaka.
          </note>
          <note>
            Jag undrar om Mona Sahlin någon gång har funderat på varför folk
            vill ombilda sina hyresrätter till bostadsrätter. Varför väljer
            man bort hyresrätten? Den tanken måste väl ändå ha funnits i Mona
            Sahlins huvud. Varför gör folk detta?
          </note>
          <note>
            Jag kan säga varför jag tror att folk gör det. Det handlar om
            boendeinflytande. Och det blev väldigt klart när det gäller just
            Östberga som fick nej, och som jag tycker är det exempel som mest
            sticker i ögonen. Det var folk som kom från andra länder till
            Sverige och som under många år hade engagerat sig för att få omvandla
            sina hyresrätter till bostadsrätter. Då handlar det om boendeinflytande.
          </note>
          <note>
            Sedan handlar det för många också om att kunna göra en boendekarriär.
            Och där hoppas jag att vi är överens om att det är bra att folk
            kan göra boendekarriärer.
          </note>
          <note>
            Sedan visar det sig också i de flesta fall att bostadsrätten
            är billigare än hyresrätten.
          </note>
          <note>
            När det togs beslut om denna stopplag, eller lagen om allmännyttiga
            bostadsföretag, var Lagrådet väldigt kritiskt och sade att lagen
            kommer att lämna utrymme för godtycke, och jag vill tillägga rättsosäkerhet.
            Och jag tycker att vi har sett bevis på att det är så. Det är
            väldigt godtyckligt när det gäller vilka som får ombilda sina
            hyresrätter till bostadsrätter och vilka som inte får det.
          </note>
          <note>
            Dessutom har kammarrätten i Jönköping sagt, när man har prövat
            detta, att det strider mot Europakonventionen att man inte kan
            överklaga ett myndighetsbeslut till en domstol, utan det är Boverket,
            men man kan sedan inte överklaga till domstol. Det gör den lagstiftning
            som vi har ännu mer märklig.
          </note>
          <note>
            Vi har fått höra att motivet till lagen är att man måste ha tillräckligt
            många allmännyttiga bostäder för att de ska kunna ingå i bruksvärdessystemet
            och man ska kunna ha jämförelsehyror. Då måste Mona Sahlin ha
            satt i halsen när hennes partikamrat här i Stockholm, Annika Billström,
            föreslog att Stockholms alla allmännyttiga bostäder ska ombildas
            till kooperativa hyresrätter. Kooperativa hyresrätter ingår nämligen
            inte i bruksvärdessystemet. Det betyder att 100 000 lägenheter
            här i Stockholmsområdet är borta från bruksvärdessystemet. Då
            har egentligen hela motivet, i alla fall här i Stockholm, för
            denna stopplag fallit samman.
          </note>
          <note>
            Min stora fråga är: Vari ligger vinsten att hindra enskildas
            valfrihet för att uppnå någon form av kollektiv valfrihet, vilket
            Mona Sahlin talar sig väldigt varm för?
          </note>
          <note>
            Som moderat vill jag att det ska finnas valfrihet. Jag tycker
            att alla typer av upplåtelseformer ska finnas hyresrätter, bostadsrätter
            och kooperativa hyresrätter. Jag tycker att det även ska få finnas
            ägarlägenheter om folk efterfrågar sådana. Men det har vi inte
            i Sverige. Men jag tycker inte att jag som lagstiftare ska stoppa
            och hindra människor från att uppfylla sina livsdrömmar. Och det
            är just det som denna lag gör.
          </note>
          <note type="speaker">
            Anf. 4 Samhällsbyggnadsminister MONA SAHLIN (s):
          </note>
          <note>
            Herr talman! Nina Lundström säger att lagen är till för att förhindra
            eller försvåra utförsäljning. Och det är riktigt. Man kan också
            säga att den är till för att försvara hyresrätten. Man kan alltså
            säga att den är till för att i praktiken och i realiteten försvara
            den valfrihet som alla vi tre här säger oss vilja uppnå men som
            uppenbarligen i två av fallen inte berör hyreslägenheterna. Det
            tänker jag fortsätta att hävda vad än Nina Lundström eller Marietta
            de Pourbaix-Lundin säger eftersom detta handlar om en politisk
            värdeuppfattning där det skiljer sig åt mellan vad ni två tycker
            och vad jag och regeringen står för. Jag tänker därför inte ta
            några som helst initiativ för att avveckla allbolagen. Det har
            jag sagt i svaret, och jag upprepar det.
          </note>
          <note>
            Jag vill också uttrycka det på följande sätt: Det finns bevisligen
            en efterfrågan på hyreslägenheter. Det är bevisligen så att det
            behövs hyreslägenheter för att valfriheten på bostadsmarknaden
            ska vara komplett.
          </note>
          <note>
            Om man vill ha valfrihet, och om det är det som man verkligen
            står för, varför ska i så fall just de som har fått ett hyreskontrakt
            just i dag ta bort den möjligheten från dem som i framtiden vill
            ha hyreskontraktet? Var finns valfriheten i det?
          </note>
          <note>
            Om jag köper en bostadsrätt och ångrar mig och egentligen vill
            att det ska vara en hyreslägenhet i stället, ska jag då ha en
            ovillkorlig rätt att omvandla min bostadsrätt till en hyresrätt?
          </note>
          <note>
            Om jag köper en bil och sedan ångrar mig och hellre vill hyra
            den, ska jag då ha en ovillkorlig rätt till det? Om man ingår
            ett avtal om att hyra en lägenhet, så är det den upplåtelseformen
            som gäller, och det är det avtalet som gäller. Därför ska den
            upplåtelseformen också finnas som en möjlighet för framtidens
            bostadskonsumenter och inte bara för den som just nu har fått
            hyreskontraktet.
          </note>
          <note>
            Det är på det sättet som jag vill fortsätta envisas med att försvara
            hyresrätten och därmed försvara allbolagens plats i en, enligt
            min uppfattning, komplett bostadspolitik genom att inte acceptera
            att omvandlingarna ska gå ut över den reella valfriheten på bostadsmarknaden.
            Det är inte minst viktigt i en region som Stockholm.
          </note>
          <note type="speaker">
            Anf. 5 NINA LUNDSTRÖM (fp):
          </note>
          <note>
            Herr talman! Samhällsbyggnadsministern väljer att inte svara
            på min fråga som handlar om hur man ska öka egenmakten för de
            boende. Det finns människor som har flyttat in i ett bostadsområde
            där det är upp till 98 %, och i vissa fall 100 %, hyresrätter.
            Vad man har sett under årens lopp är att det också påverkar strukturerna
            för övrigt i ett samhälle eftersom man vet att rörligheten vanligtvis
            är betydligt större i fråga om hyresrätter.
          </note>
          <note>
            I många av dessa områden skulle de boende vilja bo kvar, men
            de kanske vill äga sin bostad tillsammans, kollektivt, i ett kooperativ
            såsom också bostadsrättsföreningen är, där man tillsammans äger
            en fastighet och har nyttjanderätten till en bostad.
          </note>
          <note>
            Jag vill även införa ägarlägenheter för att ytterligare öka ägandet.
          </note>
          <note>
            Men vad är samhällsbyggnadsministerns alternativ till detta?
            Människor har flyttat in i dessa hyresrätter. Men om området inte
            erbjuder någon annan boendeform, får man en rad konsekvenser.
          </note>
          <note>
            Jag tycker att detta framför allt är en fråga för de kommunala
            politikerna och för det lokala självstyret. Jag tror också att
            det vore viktigt att ge ett verktyg, nämligen att om man vill
            sälja av en fastighet till de boende kan man använda pengarna
            för att bygga nytt.
          </note>
          <note>
            Många av de problem som vi ser på marknaden hänger också ihop
            med att det finns en omfattande bostadsbrist. Jag hävdar bestämt
            att lösningen inte är att fokusera på att sortera köer och att
            stoppa utveckling. Tvärtom ska man skapa och ge nya möjligheter
            för att få till stånd en bra utveckling i många förorter som i
            dag kämpar med sin tillvaro. Jag tycker att även dessa människor
            borde ges en möjlighet. Jag ser inte bostadsbeståndet som något
            statiskt. Jag tror att det går att öka människors egna möjligheter.
          </note>
          <note>
            Kvar står framför allt frågan varför riksdagen och regeringen
            är bäst på att avgöra vad man kan göra och inte göra på den lokala
            nivån. Jag hävdar att det går att göra mycket.
          </note>
          <note>
            Det finns också förorter där man arbetar mot segregation och
            där människor ropar efter ökad egenmakt. De vill själva förvalta
            och ha möjlighet att styra i vilken takt som fastigheterna renoveras.
            Många vill ta över och själva göra en insats. Varför ska riksdagen
            omöjliggöra detta? Jag har inte fått svar på frågan, och jag skulle
            gärna vilja ha svar på just detta.
          </note>
          <note>
            Jag ska slutligen säga något ytterligare om frågan om upplåtelseformer
            och blandade upplåtelseformer. Hur vill samhällsbyggnadsministern
            åstadkomma förorter som har blandade upplåtelseformer? Ibland
            hör vi ju i debatten att det också inom socialdemokratin anses
            vara en nyckel. Men hur gör man? Många av dessa förorter har inte
            särskilt mycket mark att bebygga. Man kan visserligen bygga på
            en våning. Men om man har 98 % hyresrätter och 2 % bostadsrätter
            och i vissa fall inga bostadsrätter alls, hur går man då till
            väga?
          </note>
          <note>
            Om samhällsbyggnadsministern har en lösning på detta som jag
            inte har identifierat så lyssnar jag gärna. Men min målsättning
            är att i varje steg se över möjligheten att flytta ut makt från
            riksdagen, bidra till utvecklingsmöjligheter i fastighetsförvaltning,
            öka egenmakten och införa en ny upplåtelseform. Kanske är det
            också så i framtiden, när nya generationer av politiker kommer,
            att man kommer att välja att riva någon fastighet för att bygga
            nytt, vilket man gör i en del andra länder. Men det är en fråga
            för den lokala nivån och för kommunerna själva att avgöra. Men
            jag tycker att vår uppgift borde vara att skapa de möjligheter
            som de behöver.
          </note>
          <note type="speaker">
            Anf. 6 MARIETTA DE POURBAIX-LUNDIN (m):
          </note>
          <note>
            Herr talman! Om hyresrätten är attraktiv och det finns en efterfrågan
            kommer den att finnas kvar i framtiden, och då behövs det ingen
            lagstiftning uppifrån för att den ska finnas kvar. Den kommer
            att finnas kvar därför att folk efterfrågar den.
          </note>
          <note>
            Jag har läst i protokollet från debatten som hölls för några
            år sedan då man antog den här lagen, och det var ganska tydligt
            vilka motiven var. Ett av motiven var det som vi har varit inne
            på och det hänger ihop med bruksvärdessystemet, men det kommenterade
            Mona Sahlin över huvud taget inte. Sedan medger socialdemokratiska
            riksdagsledamöter i debatten att denna lag kommer att hindra kommunpolitiker
            att utöva det kommunala självstyret. De säger att det är väl en
            biverkning som man får ta.
          </note>
          <note>
            Vi upplever väldigt ofta här i riksdagen en total misstro mot
            kommunalpolitiker när det gäller att veta vad som är bäst för
            kommuninvånarna i respektive kommun. Den här lagen styr kommunerna
            ganska rejält. En kommun kan behöva sälja ut en del av sitt bostadsbestånd
            för att klara andra verksamheter, men detta ska också prövas och
            krånglas med innan de får göra det.
          </note>
          <note>
            Det har nyligen gjorts en del undersökningar som visar att det
            är väldigt bra med blandade upplåtelseformer speciellt i förorterna
            för att motverka den segregation som finns. Det är ju just i förorterna
            vi pratar nu om Stockholmsområdet som man har stoppat flest ombildningar
            från hyresrätter till bostadsrätter. Det motverkar egentligen
            det som jag trodde att vi alla var ute efter, att få en bra blandning
            av upplåtelseformer. Detta stoppas nu i och med det här förslaget.
          </note>
          <note>
            Jag tycker att det är beklämmande att Mona Sahlin och Socialdemokraterna
            inte kan inse att det inte är fler stopplagar som vi behöver i
            Sverige, utan det vi behöver på olika områden är att riva hindren.
            Det skulle göra det möjligt för människor att växa och kunna förverkliga
            sina drömmar. Stopplagen på bostadsområdet är en lag som förhindrar
            människor att förverkliga drömmar och som hindrar kommunpolitiker
            att ta kommunens verksamhet i egna händer.
          </note>
          <note type="speaker">
            Anf. 7 Samhällsbyggnadsminister MONA SAHLIN (s):
          </note>
          <note>
            Herr talman! Låt mig börja så här: Jag är med på och det har
            jag också uttryckt i diskussioner som vi har haft här tidigare
            att det är viktigt att sträva efter blandade upplåtelseformer,
            inte minst i kampen mot segregationen.
          </note>
          <note>
            Jag vill återigen betona att det inte är tvärstopp för omvandlingar.
            Denna stopplag sätter inte stopp för allting. I områden där det
            är hundra procent hyreslägenheter är det inget hot mot bruksvärdessystemet
            om man omvandlar delar av det beståndet.
          </note>
          <note>
            Staten har också andra metoder som man kan titta på i praktiken.
            I till exempel Sundbyberg växer det nu upp ett mycket spännande
            område som heter Ursvik. Där har staten använt sin mark på ett
            mycket spännande sätt. Det är ett område med alla olika upplåtelseformer
            som nu växer fram. Så vi är överens om den strävan.
          </note>
          <note>
            Men det som gör att jag känner mig beklämd, Marietta de Pourbaix-Lundin,
            är att det här resonemanget bara gäller förorterna. Ett område
            i innerstan med bara bostadsrätter, är det också ett hot mot segregationen?
            Ska vi göra allt vi kan för att omvandla de bostadsrätterna till
            hyreslägenheter så att det blir mer blandade upplåtelseformer?
          </note>
          <note>
            Eller jag kan fråga Nina Lundström Marietta har ju inte rätt
            till någon ytterligare replik, ursäkta mig eftersom hon förde
            samma resonemang: Varför är det bara i förorterna som det är så
            viktigt att blanda upplåtelseformer? Någonstans haltar det principiella
            resonemanget. Det är hyreslägenheterna som man vill åt. Människor
            som vill bo i hyresrätter kan uppenbarligen inte förverkliga sina
            drömmar och få utlopp för sin egenmakt. Man bortser från att det
            är en eftertraktad boendeform som det är viktigt att bevara.
          </note>
          <note>
            För framtida hyresgäster är det inte rimligt att de som bor där
            just nu ska ha ovillkorlig rätt att ta över dessa lägenheter med
            ägande. Då förstör man förutsättningarna för en reell valfrihet.
            Och varför är det i så fall inte intressant att driva en ovillkorlig
            rätt att omvandla andra ägarformer? Varför gäller det bara hyreslägenheterna?
          </note>
          <note>
            Jag tycker att man bortser från den oerhörda vikt som den upplåtelseformen
            har, inte minst i storstadsregionerna, och från varför det är
            så viktigt att man med allbolagen försvarar och värnar den reella
            valfriheten på bostadspolitikens område som jag och regeringen
            menar är nödvändig att ha också när det gäller hyreslägenheter.
          </note>
          <note>
            Därför står vi på olika sidor i denna diskussion, och därför
            tänker jag inte avveckla lagen utan jag ser nu fram emot en viktig
            översyn som regeringen beslutade om i förra veckan. Sedan hoppas
            jag också att det blir en viktig fråga i valrörelsen, hur och
            på vilket sätt den reella valfriheten på bostadsmarknaden också
            ska innefatta hyreslägenheter i framtiden.
          </note>
          <note type="speaker">
            Anf. 8 NINA LUNDSTRÖM (fp):
          </note>
          <note>
            Herr talman! Ja, hyresrätten behövs på bostadsmarknaden. Jag
            har i upprepade debatter med samhällsbyggnadsministern påvisat
            hur ett sådant räddningspaket skulle kunna se ut. Men jag menar
            att det inte är rimligt att man från riksdagens sida förhindrar
            de lokala möjligheterna att utveckla de förorter som i dag kämpar
            med ett mycket ensidigt bostadsbestånd. Jag anser att hyresrätten
            ska räddas.
          </note>
          <note>
            Allbolagen har ju riktats specifikt mot Stockholm, men den har
            drabbat alla i hela landet. Men jag kan konstatera att här finns
            det fortfarande 50 % hyresrätter i innerstan. Tittar man på nyckeltalen
            verkar det som att hyresrätten är helt och hållet försvunnen,
            men det är den inte. Och det är bra för den behövs på marknaden.
          </note>
          <note>
            Det finns i dag 2,7 miljoner hyresrätter i Sverige och det finns
            101 454 hyresrätter i Stockholm. Antalet har minskat med 791 sedan
            2003. Så retoriken med att vi ska rädda hyresrätten genom att
            stoppa kommunernas möjligheter att jobba med sitt bostadsbestånd
            är inte rimlig.
          </note>
          <note>
            Sedan gläder det mig att samhällsbyggnadsministern nämner Stora
            Ursvik. Jag väckte personligen en motion i Sundbybergs kommunfullmäktige
            1996 om att Stora Ursvik skulle bebyggas. Det har visserligen
            tagit många år innan det har kommit till skott, men det gläder
            mig att samhällsbyggnadsministern har varit där och tagit det
            första spadtaget.
          </note>
          <note>
            Men jag vill upprepa att jag tror att det är väldigt olyckligt
            att lagstiftningen förhindrar möjligheter och bygger upp hinder
            i stället för att skapa möjligheter och utrymme för lokal utveckling.
            Fortfarande kan jag inte förstå hur samhällsbyggnadsministern
            ska kunna uppnå målet om blandade upplåtelseformer i förorter
            där majoriteten av upplåtelseformerna består av hyresrätter. Varför
            ska inte de boende ges chansen?
          </note>
          <note type="speaker">
            Anf. 9 Samhällsbyggnadsminister MONA SAHLIN (s):
          </note>
          <note>
            Herr talman! Vi kan ju glädjas gemensamt över Ursvik. Det är
            ett mycket spännande område. Jag vill också ge en eloge till de
            lokala politikerna från alla partier för det sätt på vilket de
            gemensamt har arbetat genom åren med det området. Det är ett område
            som jag ofta nämner eftersom det har kommit till utan överklaganden.
            Det betyder också att kommunen har jobbat på ett spännande sätt
            med planerna och fått förståelse bland medborgarna för ett väldigt
            stort och intressant bygge.
          </note>
          <note>
            Men jag hoppas att vi återkommer till diskussionen om stopplagen.
            I slutet av sitt inlägg sade Nina Lundström att hon också ville
            ha något slags stopp för utförsäljningen. Alla som vill ska ha
            rätt att köpa sin lägenhet, men gäller det bara några? Tänk om
            alla vill köpa den, då blir det inga hyreslägenheter kvar alls.
            Därmed blir det ingen valfrihet. Någonstans finns det uppenbarligen
            en gräns också för Nina Lundström där det är viktigt att hyreslägenheterna
            får finnas kvar.
          </note>
          <note>
            Skillnaden mellan oss är att jag inte kan förstå att det bara
            ska handla om hyreslägenheter om det ska vara ovillkorlig rätt.
            Varför pratar man bara om segregation när det gäller förorterna
            och inte de områden i Stockholm där det bara är ägande som gäller?
          </note>
          <note>
            Så jag tycker att vi behöver fördjupa den här diskussionen. Vi
            har gjort klart vårt ställningstagande beträffande allbolagen.
            Den kommer att finnas kvar, om det fortfarande är en socialdemokratisk
            regering efter valet. Sedan får vi fördjupa diskussionen om hur
            man åstadkommer en rimlig och riktig icke-segregation i både förorterna
            och innerstan, och där tror jag att hyreslägenheterna har sin
            alldeles speciella roll.
          </note>
          <note>
            Tack för en intressant diskussion som alltid.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 14.00 på förslag av talmannen att ajournera
            förhandlingarna till kl. 14.30 då justitieminister Thomas Bodström
            skulle besvara interpellationer.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.30.
          </note>
          <note>
            4 § Svar på interpellation 2005/06:6 om människohandel
          </note>
          <note type="speaker">
            Anf. 10 Justitieminister THOMAS BODSTRÖM (s):
          </note>
          <note>
            Herr talman! Helena Bargholtz har frågat mig om jag avser att
            före utgången av 2005 presentera ett nytt lagförslag där det inte
            ställs krav på att gärningsmannen ska ha använt otillbörliga medel
            för att kunna dömas för människohandelsbrott, om jag avser att
            lägga fram lagförslag som möjliggör för polisen att använda sig
            av hemlig rumsavlyssning, så kallad buggning, bevisprovokation
            och infiltration i kampen mot människohandel och vilka nya, ytterligare,
            åtgärder jag avser att vidta för att stärka rättsväsendets arbete
            mot människohandel.
          </note>
          <note>
            Låt mig börja med att säga att bekämpande av människohandel har
            mycket hög prioritet för regeringen, vilket avspeglar sig både
            i de åtgärder vi redan har vidtagit och i de åtgärder vi har för
            avsikt att vidta.
          </note>
          <note>
            Skyddet mot människohandel har år 2004 stärkts och omfattar nu
            både handel med människor för sexuellt utnyttjande och människohandel
            som syftar till andra former av utnyttjande, till exempel tvångsarbete.
            Dessutom behöver handeln inte längre vara gränsöverskridande för
            att vara straffbar. Regeringen har också nyligen, genom ändringar
            i sexualbrottslagstiftningen som trädde i kraft den 1 april i
            år, höjt maximistraffet för grovt koppleri från sex till åtta
            års fängelse.
          </note>
          <note>
            Frågan om straffansvar för människohandel utan krav på otillbörliga
            medel diskuterades både vid kriminaliseringen av människohandel
            för sexuella ändamål och vid reformen år 2004. I det senaste lagstiftningsärendet
            aviserade regeringen en översyn av människohandelsbrottet.
          </note>
          <note>
            Bestämmelsen har nu varit i kraft en tid och regeringen har sedan
            en tid förberett för att under hösten 2005 tillsätta en utredning
            som ska överväga bland annat om utformningen av straffansvaret
            för människohandel är ändamålsenlig och då särskilt överväga möjligheten
            att utmönstra kravet på otillbörliga medel.
          </note>
          <note>
            När det gäller de brottsutredande myndigheternas verksamhet vill
            jag nämna att vi i syfte att ge polis och åklagare bättre förutsättningar
            för att utreda vissa mycket allvarliga brott bedriver ett arbete
            för att införa hemlig rumsavlyssning, så kallad buggning, som
            ett nytt hemligt tvångsmedel.
          </note>
          <note>
            Polisen har alltid använt sig av dold spaning, också i utredningar
            om människohandel. Man använder sig då även av särskilda spaningsmetoder
            av vilka infiltration och bevisprovokation är ett par exempel.
            För att ytterligare öka förutsättningarna för att använda metoderna
            planeras till årsskiftet en lagrådsremiss med förslag till en
            ny lag om skyddsidentiteter för bland annat poliser. Avsikten
            är att under nästa år presentera ett förslag till reglering av
            vad som ska vara tillåten provokation i brottsutredningar.
          </note>
          <note>
            Regeringen arbetar för närvarande med att ta fram handlingsprogram
            för det fortsatta arbetet med att bekämpa människohandel. Programmet
            kommer att bestå av två delar. Den första delen är en handlingsplan
            för arbetet med att bekämpa prostitution och handel med människor
            för sexuella ändamål, särskilt kvinnor och barn, som kommer att
            färdigställas under 2005. Den andra delen är en handlingsplan
            för arbetet med att bekämpa människohandel för arbetskraftsexploatering
            samt handel med organ och andra former av utnyttjande.
          </note>
          <note type="speaker">
            Anf. 11 HELENA BARGHOLTZ (fp):
          </note>
          <note>
            Herr talman! Jag får tacka justitieministern för svaret på min
            interpellation. Vi kan konstatera att dagens relativt nya lagstiftning
            inte är tillräcklig när det gäller att bekämpa det avskyvärda
            brott som människohandel för sexuella ändamål innebär. Som villkor
            för det föreslagna brottet uppställs att en person med olaga tvång,
            vilseledande eller utnyttjande av någons utsatta belägenhet eller
            annat otillbörligt medel förmår någon att bege sig till ett annat
            land i syfte att den personen där ska utsättas för sexuell exploatering.
            Har dessa medel använts mot en person saknar den personens eventuella
            samtycke betydelse. Det är fråga om straffbar människohandel.
          </note>
          <note>
            Men det finns en stor skillnad om det gäller personer under 18
            år. Då behöver inga sådana medel ha använts för att brott ska
            kunna föreligga. Begreppet otillbörliga medel är, som framgår
            av de domstolsutslag som kommit i frågan, mycket svårtillämpat.
            Detta sägs också av Rikspolisstyrelsen, som gjort en rapport om
            det, liksom av åklagare som jag talat med. De anser att det är
            ett mycket knepigt och besvärligt begrepp att använda.
          </note>
          <note>
            Det innebär att om dessa handlare, män eller kvinnor för tyvärr
            är även kvinnor människohandlare; vad jag förstår är de i stort
            sett lika många som männen förmår kvinnor som redan arbetar som
            prostituerade, eller inom annan sexuell verksamhet, att samtycka
            till detta omfattas handlarna inte av brottet i fråga om inte
            ovanstående villkor, det vill säga otillbörliga medel, uppfylls.
          </note>
          <note>
            Visserligen kan den person som tjänar pengar på att någon frivilligt
            och på eget initiativ ägnar sig åt prostitution redan i dag dömas
            för koppleri, men koppleribrott bedöms betydligt mildare än det
            föreslagna brottet människohandel, trots att straffsatsen för
            koppleri höjts till sex år och för grovt koppleri till åtta år.
            Det är i och för sig bra, men detta kan jämföras med människohandelsbrottet
            där det handlar om ett maxstraff på tio år.
          </note>
          <note>
            För att de män och kvinnor som handlar med kvinnor ska kunna
            dömas för människohandel måste de kvinnor som det handlas med
            kunna styrka att de utsatts för olaga hot eller olaga tvång, vilseledande
            eller på annat sätt lurats till prostitution. Naturligtvis förnekar
            mannen att han rekryterat henne på ett otillbörligt sätt och hävdar
            i stället att hon mycket väl visste vad det handlade om, att hon
            var införstådd med det hela. Detta gör att bevissituationen för
            den utsatta kvinnan blir mycket besvärlig. Hon ska alltså bevisa
            att hon blivit utsatt för till exempel olaga tvång. Och då blir
            hon ifrågasatt av mannen, eller dennes ombud, och troligen också
            av domstolen. Man kan dra paralleller till rättegångar där kvinnor
            blivit utsatta för våldtäkt.
          </note>
          <note>
            Om kvinnan är under 18 år ställs inte krav på särskilda otillbörliga
            medel för att människohandelsbrottet ska bli tillämpligt. Därför
            undrar jag varför vi ska ha åldersgränsen. Varför ska det spela
            roll om en kvinna är 17 år och 11 ½ månad eller om hon är 18 år
            och 1 vecka? Det är lika avskyvärt för henne vilken situation
            hon än befinner sig i.
          </note>
          <note>
            Min lösning på problemet är mycket enkel: Ta bort åldersgränsen!
            Sedan kan vi köra samma paragraf oavsett ålder. Man ska komma
            ihåg att det vanligen handlar om kvinnor under 30 år. Det handlas
            knappast med kvinnor i min ålder. Jag vill därför fråga justitieministern
            om vi inte kan ta bort åldersgränsen. Det är jättelätt, och då
            behöver vi inte vänta. Det är bara att stryka paragrafen.
          </note>
          <note type="speaker">
            Anf. 12 CECILIA MAGNUSSON (m):
          </note>
          <note>
            Herr talman! Tack, Helena Bargholtz, för att du ställt den här
            viktiga interpellationen. Det är förvånande att justitieministern
            kan uttrycka sig som att frågan om människohandel är prioriterad,
            för justitieministerns handlande tyder inte på att det är en prioriterad
            fråga.
          </note>
          <note>
            I maj månad 2004, för snart ett och ett halvt år sedan, fattade
            riksdagen beslut om den nya lagstiftningen kring människohandel.
            Regeringen hade i den proposition som låg till grund för beslutet
            ett resonemang om att begreppet otillbörliga medel var svårt och
            ett dåligt verktyg för polisen. Detta instämde justitieutskottet
            i, men utskottet sade dessutom i betänkande 2003/04:20 följande:
          </note>
          <note>
            Med hänsyn till att den knapphändiga rättspraxis som finns pekar
            på att det är förenat med stora svårigheter att styrka att otillbörliga
            medel använts bör detta arbete sättas i gång snarast; människohandel
            är ett mycket allvarligt brott och det är angeläget att lagtexten
            ges en ändamålsenlig utformning utan att avkall görs på det krav
            på tydliga bestämmelser som bör ställas i ett rättssamhälle.
          </note>
          <note>
            Alltså: Riksdagen fattade beslut om att regeringen snarast skulle
            låta utreda hur en ny regel om människohandel bör utformas där
            det inte ställs upp formuleringar som att gärningsmannen använt
            otillbörliga medel. Snarast. Det var för ett och ett halvt år
            sedan! Inte heller i dagens svar säger Thomas Bodström att ja,
            nu ska vi göra det, att det är jätteviktigt och bråttom att åklagare
            och polis får möjligheter att faktiskt sätta fast människohandlare
            för de grova brott de begått.
          </note>
          <note>
            Varför, Thomas Bodström, har du inte låtit utreda detta som är
            så viktigt som verktyg för polis och åklagare för att bekämpa
            människohandel? Varför är det inte tillräckligt prioriterat när
            riksdagen begärt att vi ska få detta med snabbast möjliga retur?
          </note>
          <note type="speaker">
            Anf. 13 MARIETTA DE POURBAIX-LUNDIN (m):
          </note>
          <note>
            Herr talman! Att människohandel är ett avskyvärt brott är vi
            alla överens om. Det behöver vi inte diskutera. De som utför detta
            brott är hänsynslösa förövare. Det är ofta organiserad brottslighet
            som för flickor, kvinnor och även pojkar över gränserna till andra
            länder.
          </note>
          <note>
            För att detta ska kunna ske måste flickorna, kvinnorna och pojkarna
            rekryteras någonstans. De ska transporteras, man ska ordna någonstans
            där de ska bo, och sedan ska de säljas. Det jag vill ta upp är
            en bit i lagstiftningen som gör att man missar att det är väldigt
            många led som är inblandade innan någon blir utsatt för det sexuella
            utnyttjandet.
          </note>
          <note>
            I dag är lagstiftningen sådan att det finns straffbarhet när
            handeln har skett i ett direkt syfte. Men som jag uppfattar det
            finns det ingenting som gör att alla led som har varit inblandade
            i den organiserade människohandeln kommer att bli dömda. Beviskraven
            är väldigt högt ställda.
          </note>
          <note>
            Det kommer alltid att finnas de som kommer att hävda: Nej, jag
            visste inte om detta när jag körde den här flickan över gränsen.
            Jag förstod ingenting när jag upplät ett boende. De argumenten
            använder man alldeles för mycket i domstolar, och det vet jag.
          </note>
          <note>
            Därför tycker jag att man måste göra någon lagändring när det
            gäller de subjektiva rekvisiten. Det gäller att kunna binda gärningsmannen
            som har en faktisk koppling till ett av leden. Det måste ändras
            så att det blir lättare att sätta fast alla dem som har deltagit
            i människohandeln. Det är inte lätt i dag.
          </note>
          <note>
            Min fråga till justitieministern är om han är beredd att se över
            även detta så att alla åker dit, för det bör de göra. Jag vet
            att det är alldeles för lätt att vränga lagen och säga: Nej, jag
            hade inte en aning. Jag körde henne bara över gränsen i all välvilja.
            Det är min konkreta fråga till justitieministern.
          </note>
          <note type="speaker">
            Anf. 14 Justitieminister THOMAS BODSTRÖM (s):
          </note>
          <note>
            Herr talman! Jag vill tacka så mycket för debatten. Det här är
            en fråga som har diskuterats tidigare.
          </note>
          <note>
            Det är väldigt viktigt att man har klart för sig att alla övergrepp
            mot kvinnor finns på någon form av en skala. Det börjar med sexköpslagen.
            Det innebär också ett utnyttjande av kvinnor. Det går vidare till
            det vi i dag kallar för koppleri, och sedan är det människohandel.
          </note>
          <note>
            Det har diskuterats om man ska ta bort människohandel. Ska man
            i stället säga att det är koppleri? Tar man bort otillbörligen
            blir det ett koppleri. Det kanske är så vi ska göra. Vi kanske
            ska ha det på det sättet.
          </note>
          <note>
            Det har nu gått ett och ett halvt år. Vi vill se de frågor som
            alltid kommer upp när det är nya innovationer på lagstiftningsområdet.
            Vi har nu kunnat se att det trots allt fungerar bra. Det är inte
            så att gärningsmännen inte döms, men de döms för koppleri.
          </note>
          <note>
            Då kommer frågan upp: Ska vi sänka kravet på otillbörligen eller
            ska vi ta bort det helt? Det är i dag åtta års maxstraff för grovt
            koppleri, och det är tio års maxstraff för människohandel. Ska
            vi ändra och ta bort brottet människohandel och höja maximistraffet
            för grovt koppleri från åtta till tio år? Det är kanske det enklaste.
            Ska vi i så fall döpa om koppleri till människohandel? Eller ska
            vi ha kvar brottet människohandel men ta bort otillbörlighetskravet?
            Det är ganska tekniskt. Det kan mycket väl vara på det sättet
            att man ska ta bort brottet, höja straffet, eller låta det bli
            ett och samma brott.
          </note>
          <note>
            Det har gått ett och ett halvt år. Vi är i slutfasen av det arbete
            som har pågått. Vi kommer att före årets slut kunna presentera
            ett förslag till utredningen som ska se vilken lösning man ska
            välja. Det är förstås viktigt. Det är en viktig del i lagstiftningens
            utveckling att hela tiden se över den. Det har vi också gjort
            på alla andra områden.
          </note>
          <note>
            Det handlar egentligen om att man ser på förhållandet mellan
            grovt koppleri och människohandel och vilket man ska döma för.
            Skillnaden är i dag inte större än från åtta år till tio år och
            det krav som finns. Men det är möjligt att det ska ändras. Vi
            får se.
          </note>
          <note>
            Däremot är det viktigt att man ser just den kopplingen. Jag tror
            att vi är överens med Folkpartiet att det är en kränkning. Det
            är bra att vi har två moderater med här i debatten. Jag vill fråga
            er följande.
          </note>
          <note>
            För det första: Delar ni uppfattningen att det är en kränkning
            och att det finns ett stort samband mellan sexköpslagen, som vi
            har i Sverige, och brottet människohandel, som polisen säger?
            Frågan är då: Varför röstade ni nej till sexköpslagen? Anser ni
            att prostitution ska vara förbjudet eller tillåtet?
          </note>
          <note>
            Det andra är kanske ännu viktigare. För att bekämpa den här typen
            av brottslighet behöver polisen ordentliga verktyg. Det är ett
            internationellt brott. Personer är i kontakt med varandra i Sverige
            men också i andra länder. Det gäller att kartlägga de personerna
            och få fram bevis.
          </note>
          <note>
            Vi arbetar nu med detta i EU. Vi har i Sverige denna möjlighet
            det ska vi komma ihåg och polisen använder den. Vid i stort sett
            vart och vartannat grovt brott har man möjligheten, och man använder
            den på ett bra sätt. Men risken är att det försvinner därför att
            människor går över till månadsvisa abonnemang. Från Sveriges sida
            har vi, tillsammans med Folkpartiet, drivit linjen att vi måste
            få en reglering, eftersom polisen behöver dessa verktyg. Det gäller
            kanske främst vid brott som människohandel.
          </note>
          <note>
            Då är frågan: Delar dagens meddebattörer i interpellationsdebatten
            den inställning som Moderaterna har gett uttryck för tidigare,
            nämligen att polisen inte i framtiden kommer att få använda sig
            av den här framgångsrika metoden? Hur motiverar man det i så fall,
            om man nu verkligen tänker på de flickor och pojkar som utnyttjas?
          </note>
          <note>
            Det är två konkreta frågor som jag nu gärna vill ha svar på.
          </note>
          <note type="speaker">
            Anf. 15 HELENA BARGHOLTZ (fp):
          </note>
          <note>
            Herr talman! Jag var med i den utredning som lade fram förslaget
            om det nya brottet trafficking , som kom med som en stor nyhet
            i lagstiftningen om sexbrott. Redan då insåg jag att brottet skulle
            bli väldigt svårt att bevisa, därför att man hade så stora krav
            på att man skulle bevisa att det handlade om trafficking , eller
            människohandel.
          </note>
          <note>
            Jag tror dock att det är väldigt bra att ha kvar det brottet.
            Det är ett brott som har fått en internationell prägel. Jag tycker
            att man ska se det så. Om Sverige skulle gå ut med att man ska
            avskaffa det skulle det bli väldiga diskussioner om hur vi egentligen
            ställer oss till det brottet.
          </note>
          <note>
            Jag tycker inte att jag fick något svar på frågan: Varför har
            man olika tillämpningar beroende på om offret, det vill säga kvinnan,
            är över eller under 18 år? Det är den springande punkten. Det
            skulle vara mycket lättare att döma för trafficking om också de
            fall där kvinnan är över 18 år räknas med.
          </note>
          <note>
            Visst kan man döma för koppleri, men det räcker inte. Det sätt
            som handlarna behandlar de här kvinnorna är lika avskyvärt oavsett
            vilken ålder de har. Därför är återigen mitt förslag att man skulle
            kunna ta bort åldersgränsen. Det är såvitt jag vet ingen åldersgräns
            när det gäller koppleri. Jag känner inte till att det skulle vara
            det.
          </note>
          <note>
            Jag förstod inte riktigt vad justitieministern sade. Är det så
            att det kommer förslag till direktiv före årsskiftet, eller är
            det så att det kommer ett förslag före årsskiftet? Det är väldigt
            viktigt att veta. Blir det förslag till direktiv och det ska tillsättas
            en utredning kan det ta alldeles för lång tid innan det händer
            någonting viktigt.
          </note>
          <note type="speaker">
            Anf. 16 CECILIA MAGNUSSON (m):
          </note>
          <note>
            Herr talman! Till skillnad från justitieministern ska jag besvara
            frågorna. Eftersom Thomas Bodström inte besvarade min fråga vill
            jag bara tala om att i justitieutskottets betänkande från 2003/04
            som riksdagen antog skrev vi moderater ett särskilt yttrande.
            Där ville vi ha en tidsplan för förslaget från regeringen vad
            gäller otillbörliga medel.
          </note>
          <note>
            Vi ville att regeringen skulle återkomma till riksdagen senast
            våren 2005. Ni som lyssnar här har hört justitieministern säga
            att han kanske vid årsskiftet 2005/06 ska tillsätta en utredning.
            Det visar hur viktig lagstiftning mot människohandel är för justitieminister
            Thomas Bodström. Det är cyniskt. Hemma i Göteborg skulle vi säga
            att det är skämmigt.
          </note>
          <note>
            Nu går jag över till justitieministerns frågor. Det är faktiskt
            inte förbjudet med prostitution i det här landet. Det är förbjudet
            att köpa sex. Det är just därför som vi moderater också var emot
            sexköpslagen; det var en av anledningarna. Man kan inte kriminalisera
            en del utan att också göra någonting åt den andra delen när det
            gäller sexköpslagen.
          </note>
          <note>
            Regeringen har inte velat utvärdera lagstiftningen. Det måste
            man göra för att se om den har haft någon verkan. Verksamma poliser
            säger att prostitutionen har gått under jorden i stället.
          </note>
          <note>
            Jag vill gärna besvara det här med trafikdatalagring. Justitieministern
            vet ju inte vad det kommer att innehålla och vad det kostar. Ta
            fram underlag som vi kan ta ställning till!
          </note>
          <note type="speaker">
            Anf. 17 MARIETTA DE POURBAIX-LUNDIN (m):
          </note>
          <note>
            Herr talman! Cecilia Magnusson har svarat på de två frågor som
            justitieministern ställer till oss som moderater. Men precis som
            Cecilia Magnusson sade så svarade justitieministern inte på våra
            frågor.
          </note>
          <note>
            Jag tog upp en annan del av trafficking som jag tycker är viktig,
            nämligen att man ska kunna sätta dit alla led som deltar i att
            transportera hit flickor, pojkar och kvinnor. Man skulle kunna
            försöka ändra lagstiftningen så att man kunde göra detta. Jag
            fick inget svar; jag fick över huvud inte höra någonting om detta
            från justitieministern. Jag har ändå en förhoppning om att vi
            alla är överens om att trafficking måste bekämpas med många olika
            medel. Lagstiftning är ett av de medlen.
          </note>
          <note>
            Därför kvarstår min fråga till justitieministern. Är justitieministern
            beredd att titta över lagstiftningen för att det ska bli lättare
            att sätta dit alla de olika led som deltar i ett hitförande av
            de stackars flickor, kvinnor och pojkar som blir utsatta för trafficking
            ?
          </note>
          <note>
            Det gäller alla från dem som lurar dem i början till dem som
            transporterar dem. Det gäller dem som ser till att de får bo här
            och sedan säljer dem på olika sätt. Vi vet att det är svårt att
            sätta dit dem i dag, för alla kommer att hävda att de inte hade
            någon aning om att de körde flickan över gränsen för detta ändamål.
            Ändå är alla dessa en del av trafficking .
          </note>
          <note>
            Jag vill tillägga något om sexköpslagen, även om Cecilia tog
            upp det också. Det har visat sig att det är ganska svårt att sätta
            dit någon för att ha begått ett brott mot den lagen. Jag tycker
            att en utvärdering av lagen, som ändå har funnits sedan 1999,
            är på sin plats. En sådan utvärdering kan säkert få Moderaterna
            att komma på andra tankar. Men jag tycker att man måste se vad
            den har lett till. Det är precis som Cecilia Magnusson sade; det
            är ju bara förbjudet i det ena ledet och inte i det andra. Det
            är det här som haltar.
          </note>
          <note>
            Samtidigt vet vi att många ideella organisationer säger att prostitutionen
            har gått under jorden. Det är inte så jättebra för dem som är
            utsatta för det hela.
          </note>
          <note>
            Jag såg att justitieministern skrattade. Jag tror inte att han
            ska dra för långtgående slutsatser av att jag säger att alla led
            ska kriminaliseras i och med detta. Det jag säger är att det är
            bra att få se en utvärdering. Sedan får vi se om man kan förbättra
            den lagstiftning som finns i dag.
          </note>
          <note type="speaker">
            Anf. 18 Justitieminister THOMAS BODSTRÖM (s):
          </note>
          <note>
            Herr talman! Det som ska göras, vilket jag också har sagt tidigare,
            är naturligtvis att se efter vilket som är det bästa alternativet.
            Det finns flera olika alternativ. Antingen tar man bort detta
            helt och hållet, och då har man koppleri. Då har man två olika
            paragrafer, fast det egentligen är samma gärning. Då har man koppleri
            med människohandel, och då kanske man ska låta det bli ett brott.
            Man kan också höja straffet för koppleri och döper om det till
            människohandel, till exempel. Då har man möjligheten att döma
            till tvåtio år, som det är nu. Det kanske är lösningen.
          </note>
          <note>
            Men det vore ganska oprofessionellt att bara säga detta härifrån
            eller om jag bara skulle bestämma det. Det handlar om att man
            ska hitta den bästa modellen. Jag tror inte att detta är det allra
            viktigaste lagtekniskt sett, för det handlar om att det straff
            som finns i dag på åtta år ska ges på tio år. Men självfallet
            måste man göra en översyn av det här för att kunna välja den bästa
            vägen. Lagstiftning är ändå så pass viktigt.
          </note>
          <note>
            Jag tror att vi är överens i det här fallet, och jag tror att
            vi över huvud taget är ganska överens med Folkpartiet när det
            gäller den här saken.
          </note>
          <note>
            På frågan som ställdes om alla delar kan jag svara att det självklart
            är så att alla som deltar uppsåtligt i en brottslig gärning ska
            kunna dömas för det. En annan sak är att det inte alltid är så
            lätt att kunna bevisa de här sakerna. Men det är just därför det
            är så viktigt att vi får den här internationella regleringen av
            personer som har varit i kontakt med varandra.
          </note>
          <note>
            Det är också därför det är så obegripligt att Moderaterna är
            emot det. Här har vi just ett verktyg för att kunna sätta dit
            alla de olika delarna i en kedja som kanske ägnar sig åt människohandel.
            Om man menar allvar med att vilja bekämpa den här typen av grov
            brottslighet så kan man inte säga nej till det bara för att man
            säger att man inte har fått något kostnadsförslag vilket man dessutom
            har fått, och det är på 12 miljoner kronor. Mer än så kostar inte
            svensk polis.
          </note>
          <note>
            Här har du alltså precis det verktyg som du efterfrågar, nämligen
            att kunna kartlägga kontakterna mellan de olika personerna i en
            organisation, som beskrivs på just det sättet. Men om du inte
            får den här möjligheten och om vi tar ifrån polisen den så kommer
            det att bli betydligt fler personer som kommer undan i framtiden.
            Det är därför jag verkligen skulle välkomna att Moderaterna ändrade
            inställning i den här frågan så att vi får en möjlighet att se
            till att de här personerna ställs till ansvar.
          </note>
          <note>
            Jag fick också en kommentar om sexköpslagen. Jag uppskattade
            att jag fick svar, men det var nog inte alldeles genomtänkt. Man
            sade att man inte kan genomför detta därför att det bara är en
            del som är straffbelagd. Prostitution är ju tillåtet. På så sätt
            var man emot sexköpslagen. Men hur är det då med människohandel?
            Är det inte exakt samma sak där? Det är ju bara en person som
            är kriminell, och inte den andra. Det var alltså inte riktigt
            genomtänkt, men du ska få en chans till, Cecilia Magnusson.
          </note>
          <note type="speaker">
            Anf. 19 TALMANNEN:
          </note>
          <note>
            Nej, jag anser inte att debatten ska förlängas. De deltagande
            moderaterna ställde frågor även i sina sista inlägg och justitieministern
            svarade på dem. Jag kan inte bevilja ytterligare inlägg.
          </note>
          <note type="speaker">
            Anf. 20 HELENA BARGHOLTZ (fp):
          </note>
          <note>
            Herr talman! Jag tackar justitieministern för debatten, för jag
            tycker att den är så oerhört väsentlig.
          </note>
          <note>
            Den grundläggande frågan är naturligtvis: Varför köper män sex?
            Kan justitieministern svara på det så vore det bra. Man kommer
            en lång väg om man kan bekämpa det den vägen, för det är naturligtvis
            det som det handlar om.
          </note>
          <note>
            När det gäller gränsdragningen mellan koppleri och trafficking
            så skulle jag inte alls ha någonting emot att man avskaffade brottet
            koppleri och använder det svenska uttrycket för allting, nämligen
            människohandel. En kopplare ägnar sig också åt att handla med
            människor. Precis som justitieministern framhöll och som jag också
            sade så förekommer det ingen åldersgräns där.
          </note>
          <note>
            Då är det rimliga att man i så fall ersätter brottet koppleri
            med människohandel och har samma straffsats för det. Det är lika
            avskyvärt oavsett om det är gränsöverskridande eller om det sker
            i Sverige. Vi vet nu att människohandelsbrottet också är tillämpligt
            på brott som utförs här i Sverige. Det tycker jag skulle vara
            bra, men det brådskar!
          </note>
          <note>
            Jag blir lite orolig, för jag trodde att vi skulle kunna få ett
            förslag om det här ganska snart. Men det låter som om det ska
            tillsättas en utredning som grubblar, med direktiv och hela baletten.
            Vad kan det bli för utredning? Blir det en parlamentarisk utredning
            eller blir det en departementspromemoria? Och med vilken tidsplan
            ska utredningen arbeta? Vi är många som är angelägna om att detta
            snarast kommer till en lösning.
          </note>
          <note type="speaker">
            Anf. 21 Justitieminister THOMAS BODSTRÖM (s):
          </note>
          <note>
            Herr talman! Om det bara handlade om det lagtekniska så vore
            allting väl, Helena Bargholtz. Det gäller bara att hitta den bästa
            lösningen, för det finns flera olika alternativ. Även om jag är
            jurist och har arbetat i tio år som advokat så tycker jag att
            det är lämpligt att man får en professionell översyn så att man
            får se vilket som är det bästa alternativet. Det kommer vi att
            kunna få.
          </note>
          <note>
            Det är inte så att allting avstannar, utan det pågår för fullt.
            Vi får ökade möjligheter genom de metoder som polisen får och
            genom de sätt på vilka polisen utvecklar sig själv och förbättras.
          </note>
          <note>
            Sedan får vi se om det handlar om att höja straffen från åtta
            till tio år, om det handlar om att det ska bli ett och samma brott
            eller om man ska sänka kraven på otillbörlighet och ha kvar två
            olika brott. Detta är alltså en lagteknisk fråga, och jag tror
            att vi alla är överens om att vi ska hitta den lösning som är
            den bästa lagtekniska lösningen men ändå uppnå syftet.
          </note>
          <note>
            Man ska inte underskatta betydelsen av att vi har rubriceringen
            människohandel. Även om det skulle bli ett enda brott i framtiden
            så kan det vara värt detta eftersom vi fick med oss alla andra
            länder i EU på det här. Jag anser detta fortfarande vara vår absolut
            viktigaste sak under Sveriges ordförandeskap, och definitivt den
            viktigaste på vårt område. Vi fick alltså en överenskommelse om
            människohandel.
          </note>
          <note>
            Här har vi dock det ska vi vara helt ärliga och medvetna om stora
            skillnader när det gäller synen på sexköp. Jag diskuterar ofta
            den saken. Man har inte alls synen att prostitution på något sätt
            skulle ha med människohandel att göra. Så där har vi en lång väg
            att gå, men vi kanske har banat väg för det genom att ta vägen
            via människohandel och sedan låta det bli ett och samma brott.
            Kanske har det varit nödvändigt. Det vet jag inte. Låt oss se
            till så att det här arbetet fortsätter och mycket mera, inte minst
            det med den sista frågan, varför efterfrågan är så stor. Om vi
            inte hade efterfrågan skulle vi inte behöva ha de här interpellationerna
            och kvinnor skulle inte utsättas på det sätt som sker.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2005/06:7 om rättspraxis efter Göteborgshändelserna
          </note>
          <note type="speaker">
            Anf. 22 Justitieminister THOMAS BODSTRÖM (s):
          </note>
          <note>
            Herr talman! Kalle Larsson har frågat mig om jag avser att se
            till att en översyn av reglerna om upplopp genomförs och att åtgärder
            vidtas med anledning av översynen under denna mandatperiod. Vidare
            har Kalle Larsson frågat vilka åtgärder jag avser att vidta för
            att klargöra rättsläget när det gäller polisens befogenheter att
            frihetsberöva personer i preventivt syfte.
          </note>
          <note>
            Frågan om översynen av reglerna om upplopp har Kalle Larsson
            ställt två gånger tidigare. Denna översyn har utlovats och kommer
            också att genomföras. Det krävs noggranna förberedelser och överväganden
            inför ett sådant arbete. Detta gäller speciellt när det inte är
            uteslutet att en bredare översyn måste göras som tar sikte på
            fler straffbestämmelser än de som Kalle Larsson nämner. Som Kalle
            Larsson väl känner till pågår inom Justitiedepartementet många
            omfattande och politiskt prioriterade straffrättsliga lagstiftningsprojekt
            där vi för övrigt samarbetar med Vänsterpartiet och Miljöpartiet.
          </note>
          <note>
            I sin interpellation har Kalle Larsson också frågat mig vad jag
            avser att vidta för åtgärder för att klargöra rättsläget när det
            gäller polisens befogenheter att frihetsberöva personer i preventivt
            syfte. Jag drar av det som nämns i interpellationen slutsatsen
            att frågan tar sikte på bestämmelserna i polislagen om särskilda
            befogenheter för polisen i den skyddande och förebyggande verksamheten.
          </note>
          <note>
            Som ett led i samhällets verksamhet för att främja rättvisa och
            trygghet ska polisens arbete syfta till att upprätthålla allmän
            ordning och säkerhet samt att i övrigt tillförsäkra allmänheten
            skydd och annan hjälp. I uppgiften att upprätthålla allmän ordning
            och säkerhet ligger en skyldighet för polisen att förebygga brott
            och lämna allmänheten det skydd och den hjälp som kan behövas.
          </note>
          <note>
            I polislagen finns en särskild reglering av vilka befogenheter
            som tillkommer polisen vid denna verksamhet. Polisen har således
            rätt att om det finns risk för att ett brott som innebär allvarlig
            fara för liv eller hälsa eller för omfattande förstörelse av egendom
            kommer att förövas på en viss plats bland annat avstänga, utrymma
            eller förbjuda tillträde till ett hus, rum eller annat ställe.
            Den har också rätt att bereda sig tillträde till ett hus, rum
            eller annat ställe för att söka efter sprängmedel, vapen eller
            något annat föremål.
          </note>
          <note>
            Med anledning av den friande dom i hovrätten som Kalle Larsson
            nämner har JO begärt att den nämnda bestämmelsen i polislagen
            ska ändras på så sätt att det ska förtydligas att det ska finnas
            en geografisk anknytning mellan å ena sidan det brott som kan
            komma att förövas samt å andra sidan de skyddande och förebyggande
            åtgärderna.
          </note>
          <note>
            Om och i så fall hur man ska införa en sådan bestämmelse är föremål
            för beredning inom Regeringskansliet.
          </note>
          <note>
            Då Kalle Larsson, som framställt interpellationen, anmält att
            han var förhindrad att närvara vid sammanträdet medgav talmannen
            att Rolf Olsson i stället fick delta i överläggningen.
          </note>
          <note type="speaker">
            Anf. 23 ROLF OLSSON (v):
          </note>
          <note>
            Herr talman! Jag vill tacka justitieministern för svaret på interpellationen.
            Jag beklagar att Kalle Larsson, som har ställt interpellationen,
            har fått förhinder och inte kan delta.
          </note>
          <note>
            Vänsterpartiet har på många olika sätt genom motioner, reservationer
            och interpellationer drivit frågorna om rättspraxisen efter de
            så kallade Göteborgshändelserna. Det handlar i vårt fall om en
            översyn av brottsbalkens bestämmelser om upplopp respektive våldsamt
            upplopp. Det handlar också om bestämmelserna i polislagen som
            reglerar omhändertaganden. Det handlar i första hand om bestämmelserna
            om preventiva möjligheter till sådana omhändertaganden.
          </note>
          <note>
            När det gäller bestämmelserna om upplopp tar jag mig friheten
            att citera vad ministern själv har sagt vid en tidigare debatt
            i detta ämne. Vi är överens om att lagen bör ses över. När jag
            säger att det är fråga om ett ålderdomligt språk innebär det inte
            att det är något oviktigt. I juridik är varje ord tekniskt av
            stor betydelse. Det handlar inte bara om någon slags språklig
            kosmetika. Orden i en lagtext är oerhört viktiga. Jag vill understryka
            det. Det är därför det finns ett behov.
          </note>
          <note>
            Det där var viktiga ord, tycker jag. De uttalades i en interpellationsdebatt
            den 30 september 2003. Diskussionen hade då redan pågått i flera
            år om behov av en ändring i de här lagbestämmelserna. När ministern
            vid det tillfället uttalade sig såsom jag har återgett är vi väl
            många som hade hoppats på att något mer substantiellt skulle ha
            kommit ut från departementet i denna mycket viktiga principfråga.
            Ministern säger här allmänt att det är mycket att ta hänsyn till
            när ändringar ska göras, och det är förvisso sant. Inte desto
            mindre gäller dessa bestämmelser fortfarande, och nya liknande
            händelser kan mycket väl inträffa där bestämmelserna kan komma
            att tillämpas där rättsläget fortsatt är oklart. Jag måste få
            tillåta mig att säga att i andra lagstiftningsärenden, till exempel
            förslag om ständigt fler och ständigt nya tvångsmedel, är produktionstakten
            påfallande hög. Varför händer det inget när det gäller bestämmelserna
            om upplopp efter dessa år? Anser inte ministern att detta förändringsarbete
            också är viktigt och måste bedrivas skyndsamt med tanke på de
            brister som vi tycks vara överens om?
          </note>
          <note type="speaker">
            Anf. 24 Justitieminister THOMAS BODSTRÖM (s):
          </note>
          <note>
            Herr talman! Jodå, Rolf Olsson, jag tycker att det är viktigt.
            Men kanske har det ändå funnits ännu mer prioriterade frågor,
            framför allt de som vi nämnde här tidigare i debatten, att vi
            fått ett nytt brott för människohandel. Det är en del andra saker
            som inte finns, där det gäller att införa nya möjligheter. Det
            har naturligtvis gått före. På ett sätt är det lämpligt att det
            är Rolf Olsson som deltar i den här diskussionen, för Rolf Olsson
            är ju mer än Kalle Larsson involverad i diskussionerna om vad
            som ska prioriteras. Jag vill noga understryka att vi har ett
            väldigt bra samarbete på vårt område. Vi har under den här mandatperioden
            på flera olika områden lyckats flytta fram positionerna. Det är
            klart att man alltid skulle önska ännu mer. Men det finns trots
            allt inte en fullständigt obegränsad möjlighet att göra en översyn
            av allting. Vi har haft diskussioner under den här mandatperioden.
            Vi har också haft det internt i den politiska ledningen. Vi har
            sett den här frågan i sin komplexitet tillsammans med andra översyner
            och i vilken ordning vi i så fall ska göra det. Så det är inte
            så att ingenting har hänt. Men det är alldeles riktigt att det
            inte har påbörjats ett konkret arbete. Jag får svara som jag sade
            inledningsvis. Det här är en viktig fråga, men det är ingen tvekan
            om att det har funnits ännu mer prioriterade frågor som vi har
            tagit itu med, i många fall tillsammans med Vänsterpartiet och
            Miljöpartiet. I en del andra fall har vi arbetat själva. Vi får
            väl ta upp det i de diskussioner som kommer att fortsätta att
            föras mellan våra partier om de prioriteringar som kan göras.
          </note>
          <note type="speaker">
            Anf. 25 ROLF OLSSON (v):
          </note>
          <note>
            Herr talman! Tack, ministern för kommentarerna! Jag vill också
            understryka att vi har haft ett bra samarbete på många områden,
            dock inte på alla justitieområden. Det här är ett sådant område
            där vi uppenbarligen inte har riktigt samma uppfattning om takten
            i förändringsarbetet. För oss är det här lagbestämmelser som det
            är oerhört viktigt att förändra snart. Det handlar om tilltron
            till rättsväsendet. Det är oerhört viktigt, inte minst bland de
            unga människorna.
          </note>
          <note>
            Som jag nämnde i mitt första anförande och som framgår av interpellationen
            har Vänsterpartiet som sin mening att bestämmelser som medger
            omhändertagande i så kallat preventivt syfte också bör ses över.
            Vi har i interpellationen tagit upp att polismästaren i Göteborg
            2001 beordrade omhändertaganden av 650 personer utan koppling
            till våldsamma händelser. De spärrades in i så kallat preventivt
            syfte. Polismästaren friades från åtal i såväl tingsrätt som hovrätt.
            Hovrätten fastslog att dessa personer varit frihetsberövade men
            menade att rättsläget när det gäller polisens befogenheter vid
            dessa situationer är oklara. Domen ska i det enskilda rättsfallet
            självklart respekteras. Den ligger fast. Men vi i Vänsterpartiet
            kan konstatera att den oklarhet i rättsläget som hovrätten ger
            uttryck för måste leda till någon form av handling. Rättsläget
            bör klargöras.
          </note>
          <note>
            Också JO har denna åsikt och har lämnat förslag på hur förändringar
            skulle kunna ske. Det tycker vi är viktigt. Det är möjligt att
            de förslagen måste ses över, men det är viktiga förslag som JO
            har lämnat i de här frågorna.
          </note>
          <note>
            Jag tycker att de svar som ministern har lämnat på interpellationen
            i just det här avseendet inte är särskilt klargörande när det
            gäller den politiska viljeinriktningen, men här har ju ministern
            chansen att tala om vad han vill med framtiden för de här bestämmelserna.
            Det är naturligtvis också viktiga politiska frågor.
          </note>
          <note type="speaker">
            Anf. 26 Justitieminister THOMAS BODSTRÖM (s):
          </note>
          <note>
            Herr talman! Om Rolf Olsson hade väntat sig ett slags schema
            blir han nog besviken. Men jag tror inte att Rolf Olsson hade
            väntat sig det. Vi har ju, som sagt regelbundna kontakter. Det
            här är saker som vi kan diskutera på ett annat sätt, till exempel
            över blockgränserna.
          </note>
          <note>
            Låt oss i stället fortsätta diskussionerna.
          </note>
          <note>
            Viljeinriktningen är det inget fel på från min sida. Jag tycker
            att det vore väldigt bra med en översyn av detta, men också på
            andra områden.
          </note>
          <note>
            Det handlar alltså om att försöka hinna med så mycket som möjligt.
            Vissa frågor kommer direkt från riksdagen som ett absolut krav
            på tillkännagivanden och annat. Det kan också dyka upp saker som
            man måste arbeta med.
          </note>
          <note>
            Det kan också vara så att vi har infört saker som tidigare inte
            har funnits. Då kan till exempel ett arbete som översyn få stå
            tillbaka något.
          </note>
          <note>
            Vi får fortsätta de diskussionerna.
          </note>
          <note type="speaker">
            Anf. 27 ROLF OLSSON (v):
          </note>
          <note>
            Herr talman! Jag tycker mig uppfatta en positiv viljeinriktning
            från justitieministern. Vi kommer självklart att fortsätta att
            bevaka de här frågorna. Det kan jag försäkra justitieministern
            och andra.
          </note>
          <note>
            De frågor som vi har rest i interpellationen är, som vi tycker,
            principiellt oerhört viktiga. Det var mycket omskakande händelser
            i Göteborg 2001. Det var väldigt viktiga frågor som restes där.
            Det kan jag intyga. Jag deltog själv i de stora fredliga demonstrationerna.
          </note>
          <note>
            Det är tyvärr signifikativt att många demonstranter hittills
            har dömts och fördömts, men inte en enda tjänstgörande polis eller
            polischef har fått någon dom mot sig. I hovrättens dom liksom
            i JO:s utlåtande finns konstateranden om att rättsläget är oklart
            när de gäller de preventiva ingripandena.
          </note>
          <note>
            Vi har en bred politisk enighet om vikten av att ändra i de utlevade
            lagbestämmelserna i brottsbalken om upplopp.
          </note>
          <note>
            Jag menar att det är hög tid att det händer något mer substantiellt
            i de här frågorna. Det är väldigt viktiga saker som står på spel.
            Det är allmänhetens förtroende för rättsväsendet. Det gäller inte
            minst bland de unga människorna.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2005/06:14 om ekobrottsbekämpningen
          </note>
          <note type="speaker">
            Anf. 28 Justitieminister THOMAS BODSTRÖM (s):
          </note>
          <note>
            Herr talman! Ulf Sjösten har frågat mig vilka åtgärder jag avser
            att vidta för att Ekobrottsmyndigheten även i fortsättningen ska
            kunna utreda omfattande och komplicerade ekobrottsärenden. Han
            har också frågat mig om jag avser att verka för att ekobrottsbekämpningen
            samlas i en organisatorisk form.
          </note>
          <note>
            Jag vill inledningsvis framhålla att bekämpningen av den ekonomiska
            brottsligheten sedan länge är en prioriterad fråga för regeringen
            och att Ekobrottsmyndigheten är en central del i den verksamheten.
          </note>
          <note>
            För att skapa ännu bättre förutsättningar för ekobrottsbekämpningen
            har regeringen nyligen beslutat att göra en översyn av Ekobrottsmyndigheten.
            Utredaren ska göra en analys av Ekobrottsmyndighetens uppgifter
            och organisation, samt en utvärdering av de resultat som myndigheten
            har uppnått. Utifrån de bedömningarna ska utredaren ta ställning
            till om myndighetens verksamhet kan anses bedrivas i en ändamålsenlig
            struktur och organisation. Inrättandet av Ekobrottsmyndigheten
            är för regeringen en central del i kampen mot den ekonomiska brottsligheten.
            För regeringen är det därför en utgångspunkt att Ekobrottsmyndigheten
            bör finnas kvar. Det står dock utredaren fritt att föreslå den
            organisatoriska lösning som hon bedömer vara den bästa. Det grundläggande
            syftet ska vara att åstadkomma en så effektiv ekobrottsbekämpning
            som möjligt.
          </note>
          <note>
            Inom Ekobrottsmyndigheten pågår ett omfattande arbete för att
            utveckla arbetsformer, organisation och prioriteringar. Syftet
            med detta utvecklingsarbete är bland annat att i ännu större utsträckning
            inrikta myndighetens resurser mot att förhindra och förebygga
            allvarlig ekonomisk brottslighet. Jag ser givetvis positivt på
            det utvecklingsarbetet. De åtgärder som vidtas skapar enligt min
            mening goda förutsättningar för att Ekobrottsmyndigheten i framtiden
            ska kunna utreda omfattande och komplicerade ekobrott på ett ännu
            mer effektivt sätt.
          </note>
          <note>
            När det sedan gäller frågan om i vilken organisatorisk form ekobrottsbekämpningen
            lämpligen bör bedrivas vill jag naturligtvis avvakta resultatet
            av den pågående översynen på området. De överväganden som görs
            inom ramen för översynen kommer att utgöra ett viktigt underlag
            för regeringens ställningstaganden beträffande den framtida ekobrottsbekämpningen.
          </note>
          <note>
            Jag kommer givetvis att följa utvecklingen på området för att
            kunna ta ställning till om det kan krävas några ytterligare åtgärder
            från min sida.
          </note>
          <note type="speaker">
            Anf. 29 ULF SJÖSTEN (m):
          </note>
          <note>
            Herr talman! Jag vill först tacka för svaret.
          </note>
          <note>
            Den svarta oredovisade sektorn av den svenska ekonomin har återigen
            kommit i fokus. Bedömningen av hur stor sektorn är varierar, men
            de flesta indikerar en omfattning som är betydligt större än 100
            miljarder kronor per år.
          </note>
          <note>
            Ekonomisk brottslighet syns inte så tydligt, men verkar förödande
            på hela samhällskroppen. 100150 miljarder kronor per år är, om
            något, förskräckande.
          </note>
          <note>
            Utredningen av ekonomiska brott är en komplicerad och svår process
            som kräver stor kompetens och kunskap hos ett antal rättsvårdande
            myndigheter och aktörer i samverkan. Det kräver också stor kontinuitet
            i verksamheten. Vi såg skalbolagsaffärerna på 80-talet där miljarder
            som fonderats i företags investeringsfonder och förnyelsefonder,
            allmänna och särskilda, bara försvann. Det visade tydligt på samhällets
            sårbarhet i relation till den grova ekonomiska brottsligheten.
          </note>
          <note>
            Miljarderna försvann, herr talman. Vart tog de vägen? Ett antal
            hamnade i fickorna hos grovt kriminella människor; det vågar jag
            påstå.
          </note>
          <note>
            Denna insikt och denna problematik ledde fram till att Ekobrottsmyndigheten
            bildades den 1 juli 1998. Åklagare och poliser samlokaliserades
            på försök i de tre storstadslänen. Därefter har också Halland
            inkluderats i Västra Götalandsregionen när det gäller ekobrottsbekämpningen.
          </note>
          <note>
            Till detta kommer inrättandet av särskilda skattebrottsenheter
            med Skatteverket som huvudman. Förundersökningsledningen vid dessa
            enheter sker via Ekobrottsmyndigheten. I övriga delar av landet
            bedrivs verksamheten traditionellt via polisdistriktens ekorotlar
            och särskilda eko-åklagare vid åklagardistrikten.
          </note>
          <note>
            Herr talman! Den del av ekobrottsbekämpningen som för närvarande
            växer personellt i Sverige är Skatteverkets skattebrottsenheter.
            Personalen där utbildas vid polishögskolan och utredningarna leds
            av Ekobrottsmyndighetens förundersökningsledare.
          </note>
          <note>
            Organisatoriskt är dock skattebrottsenheterna helt skilda från
            Ekobrottsmyndigheten och de lokala åklagar- och polisorganisationerna.
            Detta förhållande underlättar inte flexibilitet och effektivitet
            i ekobrottsbekämpningen.
          </note>
          <note>
            Omfattande utredningar kräver resurser, både personellt och kunskapsmässigt.
            Nu signalerar Ekobrottsmyndigheten i Göteborg besparingar i kölvattnet
            på större utredningar som har utretts sedan millennieskiftet.
          </note>
          <note>
            Herr talman! Det är hög tid att avsluta det över sju år gamla
            försöket med Ekobrottsmyndigheten och göra det till en permanent
            organisation för hela landet. Det är dags att ta ekobrottsbekämpningen
            på allvar.
          </note>
          <note>
            Herr talman! Det svar som jag har fått från justitieministern
            är som det brukar vara. Det är antingen en utredning eller ett
            paket. I det här fallet var det en utredning. Var finns de politiska
            visionerna hos socialdemokratin när det gäller ekobrottsbekämpning,
            Thomas Bodström?
          </note>
          <note>
            Det är förödande att ha två organisationer som utreder ekobrott
            i Sverige på det sätt som det nu bedrivs. Det måste bli en ändring.
          </note>
          <note type="speaker">
            Anf. 30 JOHAN PEHRSON (fp):
          </note>
          <note>
            Herr talman! Frågan om hur man prioriterar ekobrott kan man ställa
            sig när man frågar sig vad den svenska socialdemokratiska regeringen
            håller på med. Å ena sidan säger man att detta är en mycket prioriterad
            uppgift. Å andra sidan erkänner justitieminister Thomas Bodström
            att det är detta område som man är mest misslyckad på eller, som
            han själv uttrycker det, minst lyckad på, gissar jag.
          </note>
          <note>
            Mycket har att göra med den organisatoriska frågan.
          </note>
          <note>
            Jag ser det som att det är tre saker vi måste göra för att få
            ett ökat och skärpt fokus på ekobrottsbekämpningen. Det är så
            viktigt. Om vi är slappa med ekobrottsbekämpningen innebär detta
            i praktiken att väldigt många människor kan tjäna pengar på att
            inte vara hederliga, på att inte följa de regler vi har. Det värsta
            är den signalverkan detta har: Vanligt folk uppmuntras att bete
            sig mindre nogräknat när de ser hur många grova ekonomiska brottslingar
            som kommer undan beroende på att man har en väldigt svag organisation.
          </note>
          <note>
            Jag är mycket glad över att möta folk från Ekobrottsmyndigheten
            som har en väldigt hög kompetensnivå. Jag tycker att man har gjort
            en klar uppryckning på senare år vad gäller kvalitet och fokus,
            att försöka få lite tryck i verksamheten och driva fler mål i
            mål. Avgörande är dock att vi löser organisationsfrågan.
          </note>
          <note>
            Då kan man antingen välja det som Ulf Sjösten här fokuserar på
            och som också Förtroendekommissionen fokuserar på, nämligen att
            göra EBM giltigt i hela landet. I dag ser det bedrövligt ut på
            de ställen där EBM inte finns. Detta är ett område som rimligen
            inte kan vara särskilt prioriterat hos många polismyndigheter
            där jag åker runt och pratar med poliser. De berättar också nästan
            rakt ut själva att så är fallet. Eller så går vi tillbaka till
            den modell som jag egentligen föredrar, nämligen att återföra
            detta till åklagarväsendet. Vi har ju nu ett samlat åklagarväsende
            med en myndighet. Varför ska då just ekobrotten skiljas ut? Vi
            vet ju, särskilt efter att ha lyssnat när generaldirektören för
            Ekobrottsmyndigheten själv berättat om det, att de i många mål
            har både narkotikabrott, ekobrott och en mängd andra brott att
            utreda. Det blir en väldig dubbeladministration, mycket kommunikation
            däremellan och dålig effektivitet som inte gagnar någon.
          </note>
          <note>
            Jag tror också att vi måste titta på själva regelverket. Regeringen
            måste komma med förslag om utökat förverkande. Vi måste titta
            på reglerna om åtalsförhandling, någonting som alla mellan skål
            och vägg säger förekommer i rättsväsendet i praktiken men som
            inte finns på papper i vår rättegångsbalk. Detta är någonting
            som jag efterlyser och som också Förtroendekommissionen lade fram
            förslag om.
          </note>
          <note>
            Jag tror att det finns en hel del att göra inom ramen för EU-samarbetet.
            Där tror jag inte att vi har olika åsikter på något sätt. Låt
            oss ta med oss de rättsliga frågorna, inte minst på detta område,
            från den gamla konstitutionen och gå vidare inom ramen för EU-samarbetet!
            Detta är ju gränsöverskridande verksamhet och någonting som vi
            måste lösa tillsammans med andra europeiska länder både inom EU
            och utanför EU:s gränser.
          </note>
          <note>
            Jag vill också lyfta fram det faktum att man kan förebygga den
            ekonomiska brottsligheten genom en aktiv ekobrottsmyndighet och
            aktiva skattebrottsenheter som är ute och träffar företagare,
            berättar hur de jobbar och lite också förklarar hur man kan göra
            för att göra rätt så att fokus inte hela ligger på att någon gör
            fel. Alla begår nämligen inte ekobrott av illvilja; en del begår
            dem faktiskt av rena misstag. Här finns det mycket att göra.
          </note>
          <note>
            Sedan tror jag också att man ska minska drivkrafterna för omfattande
            fusk. Det kan till exempel gälla svartjobb, som är den stora delen
            av ekobrottsbekämpningen och något som man faktiskt ägnar sig
            åt. Här vore det välkommet om också justitieminister Thomas Bodström
            kunde ansluta sig till de alltmer nyktra socialdemokrater som
            ser att hushållsnära tjänster kanske skulle ha en annan beskattning,
            precis som vi haft på byggsidan ganska nyligen.
          </note>
          <note>
            Sammantaget: Se över regelverket! Lös organisationsfrågan! Hänvisa
            inte till dessa utredningar! Vi har ju tre eller fyra utredningar
            som pekar på att man inte har nått fram med effektiviteten. Dem
            kan man inte blunda för.
          </note>
          <note type="speaker">
            Anf. 31 Justitieminister THOMAS BODSTRÖM (s):
          </note>
          <note>
            Herr talman! Jag måste upplysa herrarna om något som ni i och
            för sig känner till: Varje förändring i lagstiftningen föranleds
            av en utredning. Om nu Ulf Sjösten tycker att vi bara tillsätter
            utredningar kan det faktiskt bero på just att vi gör så många
            förändringar. De följs nämligen också av till exempel propositioner.
            Jag kan berätta för Ulf Sjösten, så kanske han blir lite gladare,
            att Justitiedepartementet föreslår en proposition ungefär var
            tolfte dag. Det är ganska mycket, eller hur? Vi kommer att fortsätta
            att grundligt utreda saker och ting för att kunna komma fram till
            de bästa resultaten.
          </note>
          <note>
            När det sedan gäller Ekobrottsmyndigheten infördes den 1998 och
            har pågått ett antal år, så det är ganska naturligt att man nu
            vill utvärdera den: Var detta bra eller inte? Det kan man ju inte
            veta hundraprocentigt säkert förrän man gjort en djupare analys,
            och det är precis därför vi gör den här översynen.
          </note>
          <note>
            Jag kan glädja Ulf Sjösten med att min inställning är att Ekobrottsmyndigheten
            ska vara kvar. Självklart ska vi dock ha den ödmjukhet som krävs
            och ha en ordentlig översyn där man naturligtvis får komma med
            olika förslag.
          </note>
          <note>
            Det intressanta här är ju att Moderaterna och Folkpartiet står
            så extremt långt ifrån varandra som två partier någonsin kan göra.
            I samma interpellationsdebatt säger en att nu måste vi permanenta
            det här; en annan är den person i Sverige som kanske hårdast har
            drivit att Ekobrottsmyndigheten ska läggas ned, senast vid en
            debatt vi hade förra året. Jag tror att det vore bättre om herrarna
            pratade sinsemellan. Det är ni som står för olika uppfattningar.
          </note>
          <note>
            Jag lutar närmare åt att vi ska behålla denna myndighet. Jag
            tycker att man har gjort ett bra arbete generellt. Däremot är
            det riktigt det ska man också säga att vi inte har lyckats på
            det sätt som vi har önskat. Detta har man nu också tagit till
            sig från Ekobrottsmyndigheten. Det har funnits alltför stora,
            komplicerade och omfattande mål som man inte har lyckats driva
            på det sätt som man kanske hade önskat från början. Nu tycker
            jag att det har skett en stor uppryckning den senaste tiden, de
            senaste åren kanske, framför allt med den nya generaldirektören
            som har kommit med väldigt bra initiativ och organisatoriska förändringar
            som gör att jag ändå känner mig optimistisk inför framtiden.
          </note>
          <note>
            Johan Pehrson har dock rätt: Jämför vi detta med andra saker
            som polis och åklagare har gjort har man inte klarat detta lika
            bra. Men då ska man också ha en viss respekt för att detta kanske
            är de mest komplicerade utredningarna och målen och också några
            av de personer som kanske är de allra svåraste att sätta dit.
            Det kanske ändå ska jämföras med till exempel en narkotikautredning
            eller en annan våldsutredning. Det är inte så lätt för Ekobrottsmyndigheten.
          </note>
          <note>
            Med de förändringar som har gjorts hoppas jag dock att man kommer
            fram till ett bra förslag. Min utgångspunkt är att man ska ha
            kvar myndigheten men att de förbättringar och förstärkningar som
            har gjorts inom myndigheten också ska fortsätta att göras.
          </note>
          <note type="speaker">
            Anf. 32 ULF SJÖSTEN (m):
          </note>
          <note>
            Herr talman! När det gäller förebyggande verksamhet är detta
            precis lika viktigt inom ekobrottsområdet som inom alla områden
            där det begås brott. Det har också bedrivits en ganska omfattande
            förebyggande verksamhet just inom ekobrottsområdet. Ett exempel
            är PEK, preventiv ekonomisk kontroll, som innebar att man sökte
            upp företagare i riskzonen för att begå kriminella handlingar
            inom ekobrottsområdet.
          </note>
          <note>
            Men det är klart; nu ser vi efterdyningarna av mindre resurser.
            Ekobrottsmyndigheten i Västra Götaland varslar nu faktiskt fyra
            av tolv administratörer. Det är ganska kännbart: Fyra av tolv,
            30 %, får gå. Det innebär att det jobb dessa uträttade får utföras
            av någon annan. Jag skulle tro att det som vanligt blir polispersonal
            som får utföra de uppgifterna.
          </note>
          <note>
            Herr talman! Bekämpning av ekobrott är enligt Thomas Bodström
            prioriterat av regeringen. Jag betvivlar i och för sig inte det,
            men jag konstaterar att vi fortfarande efter drygt sju år har
            denna försöksverksamhet i gång i Sverige. Det har gått drygt sju
            år och gjorts ett antal utredningar under tiden, men trots det
            har man inte lyckats sätta ned foten.
          </note>
          <note>
            Det som händer i dag är att Skatteverkets skattebrottsenheter
            växer. Det är dock det enda som växer, personellt och kunskapsmässigt,
            för närvarande. Detta är inte bra.
          </note>
          <note>
            Den nuvarande organisationen innebär att vi får olika prioriteringar
            över landet. Vi får en prioritering i den del som EBM handhar
            och en prioritering i den del där verksamheten bedrivs traditionellt.
            Det som lider av detta är ekobrottsbekämpningen i stort. Det blir
            olika bedömningar och olika prioriteringar. I vissa polisdistrikt
            kan det vara en à två utredare i tjänst på ekobrottssidan under
            vissa perioder där det egentligen borde vara nio eller tio. Det
            är inte acceptabelt, herr talman!
          </note>
          <note>
            Jag återkommer därför till mina ursprungliga frågor till Thomas
            Bodström. Det handlar mycket om visionen. Vad har socialdemokratin
            för vision när det gäller ekobrottsbekämpningen? Är det rimligt
            och vettigt att säga som jag säger här i dag, att man bör ha en
            organisation för att utreda samma typ av brott i Sverige? Är det
            rimligt och vettigt, eller måste det utredas? Det är en viktig
            fråga, tycker jag.
          </note>
          <note>
            Vidare: Vad avser justitieministern att göra för att Ekobrottsmyndigheten
            också i fortsättningen ska kunna utreda stora, komplicerade mål?
            Man säger ju nu, bland annat från Västra Götaland: Vi klarar inte
            detta med nuvarande resurser. Ska de målen läggas åt sidan, herr
            talman?
          </note>
          <note type="speaker">
            Anf. 33 JOHAN PEHRSON (fp):
          </note>
          <note>
            Herr talman! Det måste finnas en orsak till att justitieministern
            känner sig mest misslyckad på just detta område. Det är ungefär
            så han uttrycker sig när han redovisar vad han har gjort i tidningen
            inför den så kallade kvalitetsmässan. Han uttrycker sig så att
            han är minst lyckad förstås. Men jag har en annan bild av verkligheten.
          </note>
          <note>
            Sedan justitieministern tillträdde det börjar bli några år sedan
            har han inte gjort någonting åt denna fråga, trots att det är
            en försöksverksamhet. Jag och Ulf Sjösten anser att vi ska samla
            detta. Jag ska ärligt säga att det vore fantastiskt om justitieministern
            hade någon förmåga att bestämma sig för en egen åsikt. Om han
            gjorde det skulle jag gladeligen gå till Justitiedepartementet
            i morgon dag och sitta ned och prata om hur vi ska göra. Det enda
            som är helt säkert är att vi måste samla ihop verksamheten för
            att få kraft i verksamheten. Den enda åsikten Thomas Bodström
            har är att den ska fortsätta att vara splittrad. Det är inte så
            imponerande. Om det sedan går att göra EBM brukbar och effektiv
            över hela landet ja, okej, jag lyssnar på de argumenten. Alternativet
            är att återinföra den där den en gång hörde hemma, nämligen i
            åklagarväsendet om nu inte Thomas Bodström anser att åklagarväsendet
            inte kan klara av den frågan. Jag hävdar att det mycket väl kan
            göra det.
          </note>
          <note>
            Det saknas ett grepp.
          </note>
          <note>
            Thomas Bodström berättar att han skriver en proposition var tolfte
            dag. Ja, herr talman, både du och jag vet att det rasar in propositioner
            från Justitiedepartementet. Frågan är vad dessa dokument innehåller.
            Var är den samlade politiken på polisområdet, på åklagarsidan,
            på domstolarna? Det är bara en massa oavbrutet lappande och lagande.
            Det är inget att göra sig glad över att man sprutar ur sig propositioner.
            Något färre med högre kvalitet vore att önska.
          </note>
          <note>
            Herr talman! För tids vinnande nu är min tid slut dessutom ska
            jag avstå från att diskutera frågan om penningtvätt. Jag har en
            lista på åtgärder för att minska den typen av ekobrott. Där finns
            också mycket att önska från regeringen, men det återkommer jag
            till i en annan interpellationsdebatt.
          </note>
          <note type="speaker">
            Anf. 34 Justitieminister THOMAS BODSTRÖM (s):
          </note>
          <note>
            Herr talman! Ekobrottsmyndigheten påbörjade sin verksamhet 1998.
            Jag tillträdde som justitieminister 2000. Jag tror inte att man
            hade tyckt att det var lyckat om jag omedelbart hade sagt att
            det nu skulle göras en översyn av Ekobrottsmyndighetens två år.
            Det måste naturligtvis gå ett antal år. Jag är glad att det har
            gjort det eftersom vi har kunnat se både positiva och negativa
            saker. Man kan naturligtvis diskutera var den exakta gränsen går.
            Ska det vara sju år, sex år eller åtta år? Två år hade inte varit
            särskilt bra, inte heller tre eller fem och ett halvt år men kanske
            lite närmare det. Det kan man alltid resonera om. Men jag tror
            att vi är överens om att det måste gå en viss tid för att vi ska
            få ett ordentligt underlag för en översyn.
          </note>
          <note>
            Johan Pehrson är naturligtvis välkommen att diskutera de olika
            sakerna. Jag ska inte kritisera alltför mycket. Vi har trots allt
            en samsyn i många frågor. När det gäller en hel del av de propositioner
            som kommer var tolfte dag det kan vara var trettonde dag! har
            vi ändå en ganska stor samsyn.
          </note>
          <note>
            Däremot har vi inte det med Moderaterna. Om man verkligen vill
            komma till rätta med problemen med grov organiserad brottslighet
            bör Ulf Sjösten försöka övertyga sina kamrater inom Moderaterna
            att ansluta sig till det som Folkpartiet och Socialdemokraterna
            står bakom, nämligen att inte ta bort möjligheten för polisen
            att kartlägga personer. Det är viktigt. Ulf Sjösten vet hur viktigt
            det här verktyget är för polisen. Den inställning som Moderaterna
            har nu äventyrar om den skulle få gehör svensk polis möjligheter
            att arbeta mot grov organiserad brottslighet. Vi ser en mångfasetterad
            brottslighet där man ägnar sig ena dagen åt narkotikabrott, andra
            dagen åt människohandel och tredje dagen åt ekonomiska brott.
            Det är därför så viktigt att vi får de verktygen. Jag skulle möjligtvis
            få en kommentar om hur Ulf Sjösten ser på saken och hur det kommer
            sig att Moderaterna har intagit denna fullkomligt obegripliga
            inställning.
          </note>
          <note type="speaker">
            Anf. 35 ULF SJÖSTEN (m):
          </note>
          <note>
            Herr talman! Jag ska avslutningsvis citera polischefen vid EBM
            i Borås, min hemstad. Han säger till Borås tidning att för att
            hinna med enklare bokföringsbrott och andra mängdärenden inom
            90 dagar måste redan hårt belastade utredare lägga grövre brott
            åt sidan. Det kan vara omfattande bolagsplundringar, fusk för
            mångmiljoner vid bilimport, svartjobbshärvor med mera. Det är
            förödande om sådana brott blir liggande i flera år efter bästföredatum
            för att enklare brottslighet ska utredas inom 90 dagar. Ekobrottsmyndigheten
            gör så för att kunna visa snygg statistik med många uppklarade
            brott. Då platsar inte riktigt grova och omfattande brott. De
            blir projekt och hamnar i en annan hög.
          </note>
          <note>
            Det där är en åsikt. Det är säkert en åsikt av många. Men det
            kan också vara ett tecken på att just resurserna är små för Ekobrottsmyndigheten,
            precis som för övriga delar av rättsväsendet. Jag är medveten
            om att Moderaterna för närvarande inte har mer pengar än regeringen
            till just Ekobrottsmyndigheten, men vi har lika mycket pengar.
            Det har vi inte haft tidigare. Vi har mer pengar till rättsväsendet
            i stort. Med den organisation vi har i dag kommer de faktiskt
            EBM till del också trots allt. Så är det.
          </note>
          <note>
            Herr talman! Jag kan konstatera att det finns en samstämmighet
            kring vikten av att kraftfullt bekämpa ekonomisk brottslighet.
            Det har jag aldrig betvivlat. Orsaken till att jag har ställt
            interpellationen är att regeringen återigen har visat en bristande
            beslutsfähighet, en oförmåga att ha just dessa visioner och agera
            efter dem. Jag tycker inte att vi har fått några svar på vilka
            eventuella visioner den socialdemokratiska regeringen har i den
            här debatten i dag heller. Tyvärr.
          </note>
          <note>
            Jag hoppas att det finns möjlighet att påverka det slutgiltiga
            resultatet av utredningen. Vi bidrar gärna, Thomas Bodström. Jag
            återkommer i frågan.
          </note>
          <note type="speaker">
            Anf. 36 Justitieminister THOMAS BODSTRÖM (s):
          </note>
          <note>
            Herr talman! Jag ställde en konkret fråga till Ulf Sjösten som
            han låtsades att jag inte hade ställt. Å andra sidan var det inte
            den frågan som var föremål för debatten, men den är nog så central
            i kampen mot ekonomisk brottslighet. Men Ulf Sjösten och jag kommer
            säkert att få många tillfällen att diskutera detta. Frågan kvarstår,
            och svar önskas snarast.
          </note>
          <note>
            Vi är i det här fallet ganska nära varandra på det sättet att
            vår utgångspunkt är att Ekobrottsmyndigheten fyller en viktig
            funktion. Vår utgångspunkt är att den ska finnas kvar. Sedan ska
            vi ha klart för oss att det inte bara handlar om resurser. Det
            är väl bra att vi vill satsa på detta. Jag ska inte plåga Ulf
            Sjösten med att berätta om den stora satsning vi har gjort på
            rättsväsendet. Det ska du få slippa i den här debatten, men det
            är ett faktum som du väl känner till.
          </note>
          <note>
            Däremot är ekonomiska brott i dag inte längre isolerade från
            annan brottslighet. Det är inte fråga om manschettbrottslingar
            utan det är fråga om grovt kriminella personer som ägnar sig åt
            flera olika slags brott och som på olika sätt försöker tvätta
            pengar med hjälp av ekonomiska brott.
          </note>
          <note>
            Vi har en viktig funktion att fylla. Det handlar om lagstiftning.
            Det handlar också om det arbete som faktiskt pågår inom Ekobrottsmyndigheten.
            Jag tror att Ulf Sjösten skulle tjäna på att ha den inställning
            som generaldirektören och andra har, nämligen att vi kan göra
            mycket själva i stället för att tänka att det måste till mer resurser
            och så vidare. Det går att göra mycket. Det har visats. Det finns
            saker som återstår att göra för att det ska bli en ännu mer effektiv
            myndighet.
          </note>
          <note>
            Myndigheten har funnits i sju år, och man kan inte begära att
            allt ska fungera perfekt från början. Jag tycker ändå att myndigheten
            har kommit en bra bit på vägen, och jag ser optimistiskt på framtiden.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2005/06:9 om personer som vistas i
            Sverige efter ej verkställda avvisningsbeslut
          </note>
          <note type="speaker">
            Anf. 37 Statsrådet BARBRO HOLMBERG (s):
          </note>
          <note>
            Herr talman! Gunnar Nordmark har frågat mig vilka åtgärder jag
            avser att vidta för att förbättra situationen, bland annat vad
            gäller möjligheten till egen försörjning, för människor som lever
            i Sverige med avvisningsbeslut men där verkställighetshinder föreligger.
          </note>
          <note>
            Gunnar Nordmark har också frågat mig vilka åtgärder jag avser
            att vidta för att den som hittar ett arbete ska få möjlighet att
            stanna som arbetskraftsinvandrare.
          </note>
          <note>
            Det finns i dag en stor grupp människor i Sverige som har fått
            ett slutligt beslut om avvisning men som ändå inte lämnar landet.
            Detta är en situation som naturligtvis inte är bra, varken för
            den enskilde eller för samhället. Utgångspunkten måste vara att
            man ska rätta sig efter de myndighetsbeslut som fattats och vunnit
            laga kraft.
          </note>
          <note>
            Det måste emellertid samtidigt vara möjligt att ta hänsyn till
            omständigheter som tillkommit efter det att ett ärende prövats.
            Är det så att det uppstått verkställighetshinder av sådant slag
            att utlänningen inte kan återvända till sitt hemland utan risk
            för förföljelse, tortyr eller annan omänsklig behandling, finns
            det därför redan enligt dagens regelverk möjlighet att bevilja
            uppehållstillstånd.
          </note>
          <note>
            I vissa fall kan det vara så att det på grund av den aktuella
            situationen i hemlandet inte är möjligt att med tvång verkställa
            ett avvisningsbeslut. Hindren kan vara av tillfällig karaktär,
            men hindren kan också ha funnits under en längre tid. Ju längre
            tid som går, desto svårare kan situationen bli för den som väntar.
            Speciellt gäller detta barn. Samtidigt är det förstås så att de
            personer som är inskrivna hos Migrationsverket, så länge de befinner
            sig i landet, är tillförsäkrade mat och husrum eller medel för
            det på samma sätt som asylsökande.
          </note>
          <note>
            En person som sökt skydd i Sverige får arbeta här utan att ha
            beviljats arbetstillstånd i de fall Migrationsverket bedömer att
            dess beslut i ärendet inte kommer att kunna fattas inom fyra månader
            från ansökan om asyl. Undantaget gäller fram till dess att ett
            lagakraftvunnet beslut föreligger i ärendet. När väl ett sådant
            beslut finns ska personen lämna landet och vederbörande kan därmed
            inte fortsätta arbeta.
          </note>
          <note>
            Jag tycker detta är en viktig huvudprincip, som dock inte kan
            gälla undantagslöst. En person som vistats i Sverige en lång tid
            efter slutligt beslut och inte kan återvända av orsaker som han
            eller hon inte råder över, till exempel den allmänna säkerhetssituationen
            i landet, bör också under vissa angivna förutsättningar undantas
            från skyldigheten att ha arbetstillstånd. Detta betyder att individen
            ges möjlighet att försörja sig genom eget arbete. Har personen
            varit undantagen från kravet på ett arbetstillstånd så bör ett
            fortsatt undantag kunna medges även vid ett beslut om avvisning
            eller utvisning.
          </note>
          <note>
            Arbete pågår för närvarande inom Regeringskansliet för att ta
            fram ett förslag till författning som reglerar möjligheten att
            arbeta, trots ett slutligt beslut om avvisning eller utvisning.
          </note>
          <note>
            När det gäller Gunnar Nordmarks fråga om arbetskraftsinvandring
            beslutade regeringen i februari 2004 att tillsätta en parlamentarisk
            kommitté med uppdrag att se över det regelverk som styr arbetskraftsinvandring.
            Syftet med utredningen är att ta fram ett regelverk som medger
            vidgad arbetskraftsinvandring från länder utanför EU/EES.
          </note>
          <note>
            Kommittén ska inom ramen för det övergripande uppdraget bland
            annat studera sambandet mellan regelverket för arbetskraftsinvandring
            och regelverket för asyl och skyddsbehövande i övrigt, med utgångspunkten
            att asylrätten inte ska urholkas. Kommittén ska lämna sitt slutbetänkande
            senast den 1 mars 2006.
          </note>
          <note type="speaker">
            Anf. 38 GUNNAR NORDMARK (fp):
          </note>
          <note>
            Herr talman! Jag ber till att börja med att få tacka för svaret.
            Jag konstaterar att det uppenbarligen finns en önskan och vilja
            hos ministern och regeringen att lösa den svåra situationen för
            människor som befinner sig i Sverige och har fått ett avvisningsbeslut
            men där det föreligger verkställighetshinder. Dessa människor
            kan under lång tid tvingas leva på ett sätt som inte gäller för
            oss andra.
          </note>
          <note>
            Den här frågan var uppe när vi för drygt en månad sedan diskuterade
            den nya instansordningen när det gäller asylprocessen. Jag ska
            be att få citera migrationsministern här: Ytterligare ett problem
            som väldigt många har tagit upp handlar om de människor som får
            ett avslagsbeslut men inte kan återvända av olika skäl. Det handlar
            om människor som har fått sin sak prövad och där man har bedömt
            att de inte har asylskäl, samtidigt kan eller vågar många av dem
            inte återvända till sina hemländer. Det kan handla om att hemländerna
            inte tar emot dessa människor. Det kan handla om att det blir
            nya oroligheter i hemlandet, eller det kan vara andra skäl som
            gör att människor blir kvar i Sverige under väldigt lång tid.
            Ministern fortsätter lite senare i sitt anförande: Vi ska inte
            ha ett samhälle där det finns människor som lever i men samtidigt
            utanför samhället.
          </note>
          <note>
            Jag ska också be att få citera en annan person. Det är en människa
            som lever just på det här sättet, som har fått ett definitivt
            besked om avvisning men som inte kan avvisas, därför att situationen
            i hemlandet, Irak i det här fallet, är sådan att svenska myndigheter,
            och statsministern själv för övrigt, också har gjort bedömningen
            att man under överskådlig tid inte kan avvisa någon till Irak.
          </note>
          <note>
            Han skriver: Okej, fem minuter till för en tydlig förklaring,
            och så bjuder han dig på en kopp kaffe, mellanmjölk och kanske
            mellanmål om du vill. Han skulle förklara för dig betydelsen av
            ordet mellanmänniska som lever mellanliv. Titta, han har uppfunnit
            två ord som tillhör gruppen mellan.
          </note>
          <note>
            Lite längre fram skriver han: April 2005 kom ett brev från den
            respekterade svenska myndigheten Utlänningsnämnden med ett beslut
            om avvisning. Detta innebär att han inte får arbeta längre. Tystnaden
            fortsatte som en klocka som slutat fungerat och tiden blev noll.
            Alla tittar på varandra utan en rörelse som om de smittats av
            en sjukdom som paralyserar alla rörelseorgan.
          </note>
          <note>
            Så upplever uppenbarligen en människa som befinner sig i Sverige
            och som inte kan avvisas sin situation.
          </note>
          <note>
            Det är inte alla interpellationer som man ställer som är efterfrågade
            och där folk undrar vad som kommer att komma ut av interpellationen,
            men den här är det. Efter det att jag har ställt den har många
            frågat mig: Vet du vad det kommer för besked? När kommer ett besked?
            Vad kommer att hända med oss som bor här i Sverige, inte får arbeta
            och inte kan avvisas?
          </note>
          <note>
            Vänner till de här människorna frågar detta. Personer som faktiskt
            är beredda att anställa dem och upplever att de har behov av de
            här människornas arbetskraft så länge de finns kvar i Sverige
            frågar detta.
          </note>
          <note>
            Jag noterade med tillfredsställelse att ministern, och uppenbarligen
            regeringen, ser positivt på att man ska kunna förbättra situationen
            för människor som lever i Sverige med avvisningsbeslut men där
            det finns verkställighetshinder. Men frågan är ju då, och den
            är oerhört viktig: När kommer vi att kunna se en förändring så
            att man får större möjlighet att leva ett normalt liv den tid
            man befinner sig i Sverige?
          </note>
          <note type="speaker">
            Anf. 39 Statsrådet BARBRO HOLMBERG (s):
          </note>
          <note>
            Herr talman! Jag ska börja med att säga att Sverige skiljer ut
            sig väldigt mycket när det gäller asylsökandes möjligheter att
            arbeta. Asylsökande har, som jag sade, möjlighet att få så kallat
            undantag från arbetstillstånd, det vill säga att man kan arbeta
            om myndigheterna bedömer att ärendet ska ta längre tid än fyra
            månader. I de allra flesta EU-länder har man inte den ordningen,
            utan där är det förbjudet för asylsökande att arbeta.
          </note>
          <note>
            Vi resonerar så här: Det är viktigt för människor vad de gör.
            Det handlar om struktur i tillvaron, möjlighet att försörja sig
            själv om man kan det och den tillfredsställelse som det ger. Det
            handlar om att förbereda sig för en eventuell integration eller
            om att upprätthålla sin yrkeskunskap om man ska återvända till
            sitt hemland. Det tycker vi är viktigt.
          </note>
          <note>
            De länder som inte har det ser det så här: Det här är människor
            som inte har ett uppehållstillstånd, som väntar på besked om de
            över huvud taget ska stanna. Får de arbeta kommer det att innebära
            att det blir mycket svårare för dem att återvända.
          </note>
          <note>
            På något sätt kan man ju säga att båda de här sakerna är rätt,
            men det handlar om vilken avvägning man gör. Där har vi sagt att
            det ska vara möjligt för människor att arbeta under den här tiden.
            Sedan har vi satt den gränsen att när man sedan får ett lagakraftvunnet
            beslut och ska återvända till sitt hemland upphör den rätten.
            Det beror naturligtvis på att utlänningslagen inte är någon tvångslag,
            utan vi utgår ifrån att människor frivilligt rättar sig efter
            de beslut som myndigheterna fattar. Jag tycker att det är så det
            ska vara.
          </note>
          <note>
            Men sedan ser vi hur verkligheten ser ut, nämligen det som Gunnar
            Nordmark nu tar upp om att det finns många människor som har fått
            sitt avvisningsbeslut men som ändå blir kvar i landet därför att
            man till exempel inte kan avvisa med tvång och människor lämnar
            inte landet eller därför att det har hänt någonting annat. Då
            blir det i längden en orimlighet, tycker jag, att människor som
            då kanske har fått ett arbete måste avsluta det och ändå sedan
            så att säga gå här och inte ha någonting att göra.
          </note>
          <note>
            Därför förbereder vi en förändring i utlänningsförordningen som
            ska ge den möjligheten att man ska kunna arbeta fram till den
            dag då verkställighet kan ske. Det är ungefär så som vi arbetar
            nu. Jag kan inte nämna något särskilt datum, men jag kan säga
            att beredningen är i full gång. Det här är en förordningsförändring.
            Om jag säger att den kommer inom kort så tror jag inte att jag
            lovar vare sig för mycket eller för lite.
          </note>
          <note type="speaker">
            Anf. 40 GUNNAR NORDMARK (fp):
          </note>
          <note>
            Herr talman! Ja, jag är väl medveten om att vi skiljer ut oss
            från andra länder i Europa när det gäller att låta personer som
            har sökt och väntar på besked om asyl arbeta. Jag tror också att
            vi där har den absoluta majoriteten av de svenska medborgarna
            med oss. Man kan säga att arbetslinjen är fast förankrad hos svenska
            folket. Man tycker att människor som vill och kan försörja sig
            i väntan på ett besked definitivt ska få göra det.
          </note>
          <note>
            Sedan finns det en del som tycker som jag ministern och jag har
            ju ibland varit oense i andra interpellationsdebatter om vad som
            sker om man som asylsökande får ett arbete, tills vidare eller
            under lång tid. Men det är en annan debatt än den här.
          </note>
          <note>
            Den här debatten är oerhört viktig. Vi vet om att vi under lång
            tid har haft människor i Sverige som har fått sitt beslut om avvisning
            men som inte kan avvisas, precis som ministern framhåller i sitt
            svar, därför att det inte finns något land som är berett att ta
            emot dem eller, i vissa fall, att det vore uppenbart inhumant
            eller farligt för de här personerna att utvisas till det land
            som de egentligen ska utvisas till. Ett exempel är Irak. Jag tror
            att vi är överens där också. Det är inte rimligt under överskådlig
            tid att människor utvisas till detta land.
          </note>
          <note>
            Jag hälsar ministerns besked med tillfredsställelse, och likaså
            beskedet att detta kommer att ske i relativ närtid. Det kan också
            vara viktigt att komma ihåg de debatter som har varit kring den
            svenska asylprocessen och dem som hamnat mellan stolarna i den
            gamla och den nya ordningen. Det har vid ett antal tillfällen
            förespeglats eller getts löften om möjligheter att till exempel
            kunna stanna kvar och arbeta. Det här är ju människor som inte
            mår bra. De behöver klarhet och tydlighet.
          </note>
          <note>
            Att det här är en förordningsförändring och att den ska ske relativt
            snart tycker jag är ett välkommet besked. Vad betyder relativt
            snart? Är det under hösten vi kan förvänta oss detta, eller är
            det längre fram i tiden? Det vore också ett besked som det vore
            tacksamt att få.
          </note>
          <note type="speaker">
            Anf. 41 Statsrådet BARBRO HOLMBERG (s):
          </note>
          <note>
            Herr talman! Jag är helt överens med Gunnar Nordmark det är klart
            att människor inte mår bra av att inte få arbeta. Alla människor
            vill kunna vara självförsörjande det tror jag är grunden för välbefinnande.
            Där är vi helt överens.
          </note>
          <note>
            Sedan måste man vara medveten om att det också kan vara svårt
            för en person som kanske har fått ett avvisningsbeslut och fortsätter
            att arbeta under en tid, och så blir det möjligt att avvisa. Ju
            längre tid som går, desto svårare blir det, så att säga. Men det
            är den avvägning som vi har gjort, och jag tror ändå att den är
            riktig.
          </note>
          <note>
            När det gäller Irak vill jag bara säga att anledningen till att
            Sverige inte avvisar med tvång är att FN:s flyktingkommissarie
            har vädjat till bland annat EU-länderna att inte avvisa med tvång.
            Det beror inte på att det inte går att återvända till Irak det
            vill jag också understryka utan det beror på att det är hundratusentals
            människor som faktiskt återvänder och att Irak, som det ser ut
            i dag, har svårt att klara av allt det återvändande som nu sker
            från länder i närområdet. Därför vill man att vi väntar med den
            här typen av tvångsavvisningar, och därför utför vi inte sådana
            förrän FN:s flyktingkommissariat kommer med något annat besked.
          </note>
          <note>
            När det sedan gäller förordningsförändringen är jag också väldigt
            angelägen om att det här ska gå rätt fort. Jag menar att alla
            åtgärder som vidtas på det här området måste genomföras relativt
            snabbt eftersom det är så många människor som berörs och det är
            så många människor som berörs oerhört direkt. De långa tiderna,
            när det uppstår ett slags vakuum då man vet att det kommer någonting
            men man vet inte när, är inte bra. Jag kan försäkra Gunnar Nordmark
            om att vi jobbar så fort vi kan. Återigen: Inom kort kommer en
            förordningsförändring.
          </note>
          <note type="speaker">
            Anf. 42 GUNNAR NORDMARK (fp):
          </note>
          <note>
            Herr talman! Än en gång: Tack för detta besked!
          </note>
          <note>
            Sedan kanske man kan ta upp ytterligare en sak i det här sammanhanget,
            och det gäller de människor som under lång tid har vistats i Sverige
            med ett besked om utvisning, men där vi har haft verkställighetshinder.
            Förr eller senare kommer man i en situation där någon bott så
            länge i landet att det är fråga om att förhållandena har ändrats
            på ett sådant sätt att man kanske ska överväga om personen ska
            beviljas uppehållstillstånd i alla fall. Jag vore tacksam om ministern
            kunde utveckla detta lite också innan vi avslutar denna debatt,
            som jag ber att få tacka så mycket för.
          </note>
          <note type="speaker">
            Anf. 43 Statsrådet BARBRO HOLMBERG (s):
          </note>
          <note>
            Herr talman! Som vanligt på det här området är det ingenting
            som är särskilt enkelt. Här har vi ju också, tycker jag, principen
            om att man ska rätta sig efter beslut som är fattade. Väldigt
            många människor gör också det och åker tillbaka. Och så finns
            det människor som inte gör det, som går under jorden och håller
            sig kvar. Då kan man säga: Nu har de varit här så länge, så nu
            borde de få stanna.
          </note>
          <note>
            Precis så ser verkligheten ut. Jag tycker också att man måste
            se över de möjligheterna, och det är också det vi håller på med
            just nu.
          </note>
          <note>
            Men samtidigt måste man också se dilemmat med det. Det finns
            naturligtvis ett dilemma, därför att det blir ju ändå en särbehandling
            av människor. Det finns de som rättar sig efter beslutet och åker
            tillbaka, och det finns de som inte gör det.
          </note>
          <note>
            Men jag menar också att när det gäller barn framför allt, och
            barnfamiljer, och när det handlar om barn som kanske har gått
            i svensk skola i åratal, som kanske inte känner något annat land
            än Sverige riktigt, som har svenska vänner och så vidare där får
            man göra den här avvägningen, och det är också precis det arbetet
            som vi nu håller på med genom att de barnen och barnfamiljerna
            får en ny prövning av om det finns verkställighetshinder eller
            om det har uppstått ett verkställighetshinder.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            8 § Svar på interpellation 2005/06:11 om diplomatiska försäkringar
          </note>
          <note type="speaker">
            Anf. 44 Statsrådet BARBRO HOLMBERG (s):
          </note>
          <note>
            Herr talman! Alice Åström har ställt ett antal frågor till utrikesministern.
            Frågorna är kopplade till avvisningen av en egyptisk medborgare
            2001. Interpellationen har både en migrationspolitisk och en utrikespolitisk
            dimension och har överlämnats till mig för besvarande.
          </note>
          <note>
            Jag vill börja med att påminna om Sveriges internationella förpliktelser
            att främja respekten för mänskliga rättigheter. Försvaret av de
            mänskliga rättigheterna präglar Sveriges agerande i internationella
            sammanhang och genomsyrar kontakterna med andra länder. Sverige
            verkar för ett totalt avskaffande av dödsstraff, tortyr och annan
            grym, omänsklig eller förnedrande behandling eller bestraffning.
            Regeringen värnar också om möjligheterna för skyddsbehövande människor
            att söka en fristad i Sverige.
          </note>
          <note>
            Vi är också bundna av FN:s säkerhetsråds resolution 1373 av den
            28 september 2001. Enligt denna ska de anslutna staterna bland
            annat vägra säker tillflyktsort till personer som finansierar,
            planerar, stöder eller utför terroristhandlingar eller till dem
            som tillhandahåller sådana personer tillflyktsorter. Detta ska
            ske med respekt för de mänskliga rättigheterna.
          </note>
          <note>
            Förbudet mot att avvisa eller utvisa någon som riskerar att utsättas
            för dödsstraff eller tortyr är absolut. Diplomatiska garantier
            kan i undantagsfall användas för att undanröja den personliga
            risken för den enskilde. Jag kommer att verka för att internationella
            normer kommer till stånd för hur sådana garantier ska se ut för
            att vara godtagbara.
          </note>
          <note>
            Den person som Alice Åström nämner i sin interpellation avtjänar
            för närvarande ett femtonårigt fängelsestraff i Egypten. Han är
            avvisad från Sverige med ett tioårigt förbud att återvända hit
            eftersom det finns misstankar om att han i Sverige var inblandad
            i terroristrelaterad brottslighet. Skulle han i framtiden ändå
            komma till Sverige har han möjlighet att i vanlig ordning ansöka
            om uppehållstillstånd. En sådan ansökan får prövas enligt reglerna
            i den svenska utlänningslagstiftningen med beaktande av våra internationella
            förpliktelser. Det finns inga lagliga möjligheter för mig att
            agera för att återreseförbudet ska upphävas.
          </note>
          <note>
            Beträffande regeringens ansträngningar för att få till stånd
            en rättvis rättegång kan följande sägas. Vid tiden för avvisningsbeslutet
            fanns det uppgifter om att personen i fråga var dömd i sin frånvaro
            för terroristrelaterad brottslighet. Det var mot den bakgrunden
            som de garantier den svenska regeringen erhöll från den egyptiska
            regeringen också innehöll en utfästelse om att han skulle ges
            en rättvis rättegång. Det var alltså fråga om att den dom som
            utfärdats i hans frånvaro skulle omprövas. En omprövning av domen
            ägde också rum i april 2004 i en militärdomstol i enlighet med
            gällande egyptiska undantagslagar. Sverige har riktat skarp kritik
            mot förfarandet. Personen i fråga har ånyo begärt att domen omprövas.
            Sverige har vid upprepade tillfällen framhållit till den egyptiska
            regeringen att mannen är berättigad till en offentlig rättegång
            inför en behörig, oavhängig och opartisk domstol och att rättegången
            därför måste göras om. Egypten bestrider att rättegången inte
            skulle ha varit rättvis. Sverige anser att rättegångsförfarandet
            mot mannen innefattar allvarliga brister, och de svenska ansträngningarna
            för att ge honom en korrekt och rättvis prövning kommer att fortsätta.
          </note>
          <note>
            När det gäller övrig uppföljning av avvisningsbeslutet kan följande
            sägas. I samband med att Egypten gav Sverige de aktuella garantierna
            kom länderna överens om att svenska företrädare skulle tillåtas
            följa kommande rättegångar och regelbundet besöka mannen i fängelse.
            Tjänstemän från den svenska ambassaden i Kairo har besökt mannen
            33 gånger hittills, och besöken kommer att fortsätta under överskådlig
            tid. Svenska ambassaden diskuterar regelbundet hans hälsotillstånd
            såväl med fängelseledningen som med honom själv. Det har förekommit
            vid enstaka tillfällen att ambassadpersonal varit ensam med mannen
            under samtalen. Det finns inga hinder för hans advokat att besöka
            honom i fängelset. Det är unikt att ett land följt upp garantier
            med så omfattande besöksrutiner som förekommit i detta ärende.
          </note>
          <note>
            Jag vill klargöra att den kommitté som övervakar att FN:s konvention
            mot tortyr med mera efterföljs inte har möjlighet att upphäva
            ett beslut fattat av en nationell myndighet eller att döma ut
            skadestånd eller ersättning för kostnader till den enskilde. Kommittén
            slår endast fast om det har skett en konventionskränkning eller
            inte. Något skadestånd med anledning av att kommittén anser att
            det förekommit en konventionskränkning är således inte aktuellt.
            Till skillnad från vad som är fallet med Europadomstolens domar
            är uttalanden från FN:s övervakningskommittéer inte folkrättsligt
            bindande. Sverige brukar dock välja att följa kommittéernas bedömning
            av enskilda fall, i den mån detta låter sig göras.
          </note>
          <note>
            Så till frågan om möjligheten för asylsökande att stanna kvar
            i Sverige under den tid som ett överklagat beslut om avvisning
            prövas. Huvudregeln är att en asylsökande har rätt att kvarstanna
            i Sverige till dess det finns ett lagakraftvunnet beslut om avvisning.
            I det aktuella fallet var regeringen enda instans i ärendet och
            det fanns alltså ingen instans som kunde överpröva regeringens
            beslut i frågan om uppehållstillstånd skulle beviljas. Enligt
            den nya ordning som riksdagen beslutade om den 14 september i
            år införs nu en tvåinstansprövning. En viktig förändring är också
            att i säkerhetsärenden kan Migrationsöverdomstolen avstyrka att
            ett avvisningsbeslut verkställs. Ett eventuellt sådant beslut
            måste regeringen respektera.
          </note>
          <note type="speaker">
            Anf. 45 ALICE ÅSTRÖM (v):
          </note>
          <note>
            Herr talman! Jag vill tacka ministern för svaret och börja med
            det som ministern tog upp om Sveriges internationella förpliktelser
            för att främja respekten för mänskliga rättigheter, att försvaret
            av mänskliga rättigheter ska prägla Sveriges agerande i internationella
            sammanhang och genomsyra kontakten med andra länder samt att Sverige
            ska verka för ett totalt avskaffande av dödsstraff, tortyr och
            annan grym, omänsklig eller förnedrande behandling eller bestraffning.
          </note>
          <note>
            Det är just med anledning av Sveriges internationella förpliktelser
            som jag ställer denna interpellation, för den 20 maj 2005 fälldes
            Sverige för tionde gången av FN:s kommitté mot tortyr, alltså
            för brott mot FN:s tortyrkonvention. Denna gång fälldes Sverige
            för att vi hade avvisat en asylsökande trots risken för tortyr
            i hemlandet och för att han blev utsatt för grym, omänsklig eller
            förnedrande behandling av utländska agenter på Bromma flygplats.
            Vi blev också kritiserade för avsaknaden av ett effektivt överklagande
            och för att Sverige undanhållit information från FN-kommittén.
            Just detta anser jag vara ett brott mot Sveriges internationella
            förpliktelser.
          </note>
          <note>
            I ministerns svar sägs att vi är bundna av FN:s säkerhetsråds
            resolution 1373 av den 28 september 2001, och ministern pekar
            på att vi ska vägra säker tillflyktsort till personer som finansierar,
            planerar, stöder eller utför terroristhandlingar eller till dem
            som tillhandahåller sådana personer tillflyktsorter. I nästa mening
            sägs att detta ska ske med respekt för de mänskliga rättigheterna.
            Det finns nämligen ett förbud mot att avvisa eller utvisa någon
            som riskerar att utsättas för dödsstraff eller tortyr, och det
            är ett absolut förbud. I och med fällningen av Sverige är det
            uppenbart att man anser att vi inte följt det som avses med den
            sista meningen, nämligen visat respekt för de mänskliga rättigheterna.
          </note>
          <note>
            Eftersom statsrådet i sitt svar också säger att Sverige arbetar
            för att man i Europarådet ska utforma diplomatiska garantier som
            kan användas vid utvisningar även till länder där tortyr förekommer
            vill jag fråga statsrådet: Är statsrådet verkligen beredd att
            verka för sådana diplomatiska garantier? Eller är Sverige berett
            att verka för att vi ska följa det absoluta förbudet då det gäller
            avvisningar där någon riskerar att utsättas för dödsstraff eller
            tortyr?
          </note>
          <note>
            Sedan säger statsrådet att Sverige enligt konventionen inte är
            skyldigt att utbetala något skadestånd.
          </note>
          <note>
            Det finns också en möjlighet för Sverige att verka för att den
            här personen får ekonomiskt skadestånd från staten i enlighet
            med artikel 14 i konventionen vad gäller kränkningar mot hans
            rättigheter och enligt artikel 3 om konventionsstridiga avvisningar.
            Där borde Sverige verka för att ge en upprättelse i form av skadestånd.
          </note>
          <note>
            Jag vill också följa upp frågan om möjligheten till en rättvis
            rättegång. Det visade sig att de svenska garantierna inte följdes.
            Han har fortfarande inte fått en rättvis rättegång. Jag vill ställa
            frågan till statsrådet hur Sverige ska gå vidare när nu Egypten
            säger att rättegången är rättvis och vi har motsatt uppgift. Hur
            kommer Sverige att agera för att det ska bli en rättvis rättegång?
          </note>
          <note type="speaker">
            Anf. 46 Statsrådet BARBRO HOLMBERG (s):
          </note>
          <note>
            Herr talman! Jag vill gärna upprepa det som jag sade inledningsvis.
            Vad som gäller är att alla människor som söker asyl har rätt att
            få sin sak prövad. Personer som är i behov av skydd ska få det.
            Förbudet mot att avvisa någon till tortyr är absolut. Därom råder
            ingen som helst tvekan. Vi ska inte, vi får inte, avvisa någon
            till tortyr. Samtidigt gäller också FN:s säkerhetsråds resolution
            om att länder inte får bli en tillflyktsort för personer som planerar
            eller utför terrorhandlingar. Vi måste hantera båda sakerna.
          </note>
          <note>
            Innan vi fortsätter debatten om diplomatiska garantier vill jag
            inledningsvis säga två saker. Det ena är att Sverige inte är det
            enda land och det första land som har använt sig av diplomatiska
            garantier vid avvisning av terroristmisstänkta personer. Det har
            gjorts av flera länder vid ett flertal tillfällen. Just det instrumentet
            kommer sannolikt också att fortsätta att användas.
          </note>
          <note>
            Det andra jag vill säga är att det också har prövats av Europadomstolen.
            Den har inte uttalat något generellt förbud mot garantier som
            sådana. Europadomstolen har godkänt garantier. Jag ska ge två
            exempel. Den har godkänt garantier som Turkiet fick av Uzbekistan.
            Den har också godkänt garantier som Georgien fick av Ryssland.
          </note>
          <note>
            Sedan har den vid ett tillfälle fällt Storbritannien vid ett
            utlämnande till Indien, där man hade garantier. Domstolen sade
            ungefär som så att de garantierna var givna av en person som inte
            hade kontroll över vad som hände och som man inte riktigt kunde
            lita till. Men det är ändå så att Europadomstolen inte har gett
            något generellt förbud.
          </note>
          <note>
            Det har heller inte FN:s tortyrkommitté gjort. Den har inte uttalat
            att det bör vara något generellt förbud. Däremot har tortyrkommittén
            haft synpunkter på, eller kritiserat, utformningen av garantier
            just i det fall som Alice Åström nu tar upp. Det är viktigt att
            ha som grund för diskussionen.
          </note>
          <note>
            En annan sak som är viktig att diskutera är i vilka situationer
            som garantier har använts och kommer att användas. Det är just
            de situationerna som jag nämnde inledningsvis. Det är när en stat
            står inför den situationen att det å ena sidan finns en person
            som är misstänkt för terrordåd eller kanske efterlyst för terrorbrott
            och det å andra sidan finns en risk för att den här mannen eller
            kvinnan utsätts för tortyr vid ett återsändande.
          </note>
          <note>
            Det är precis den situationen man står inför. Garantierna är
            avsedda att eliminera inte att minska risken för tortyr. Då kan
            man återsända den personen så att den kan ställas inför rätta.
            Jag utgår ifrån att Alice Åström håller med mig om att människor
            som begår terrordåd inte ska beviljas asyl. Människor som begår
            terrordåd ska naturligtvis lagföras, ställas inför rätta och få
            sin sak prövad inför domstol.
          </note>
          <note type="speaker">
            Anf. 47 ALICE ÅSTRÖM (v):
          </note>
          <note>
            Herr talman! När det gäller att terroristmisstänkta eller människor
            som begår terrordåd inte ska få en fristad finns det en möjlighet
            att ställa människor inför rätta i Sverige för de brott som de
            eventuellt har begått.
          </note>
          <note>
            Just när det gäller det här fallet och de diplomatiska garantierna
            finns det två frågor. Det ena gäller vilken misstankegrad man
            över huvud taget har när man bestämmer sig för att utvisa till
            ett land där vi vet att tortyr finns. Den ena av dessa personer
            blev frikänd och är i dag inte fängslad. Men han har ändå blivit
            utsatt för kränkande behandling här i Sverige på den svenska flygplatsen,
            som vi fick kritik för.
          </note>
          <note>
            Den andra frågan när det gäller diplomatiska garantier handlar
            i det här fallet om rättegångsproceduren och om man får en rättvis
            rättegång. Det finns en sak som jag tycker är skrämmande i den
            här debatten. Man påpekar att den här personen blev dömd till
            15 år fastän vi uppenbarligen är helt överens om att han inte
            har fått en rättvis och rättssäker rättegång. Vi har inte alls
            något facit för huruvida det egentligen var berättigat att använda
            sig av utvisningen och diplomatiska garantier.
          </note>
          <note>
            För mig är det ganska tydligt att det absoluta förbudet mot att
            avvisa eller utvisa någon måste gälla i första hand och att diplomatiska
            garantier inte är någonting man ska använda sig av. Där har vi
            helt olika uppfattningar.
          </note>
          <note>
            Jag vill också följa upp med konkreta frågor när det gäller den
            här personen. Jag har också ställt frågor om statsrådet är beredd
            att verka för att Ahmed Agiza ska få kontinuerliga kontakter och
            besök av både egyptiska och svenska advokater. Vi vet att han
            har fått besök. Men han har inte kunnat få det kontinuerligt av
            både de egyptiska och svenska advokaterna. Likadant är det när
            det gäller Ahmed Agizas familj. Det handlar om att verka för att
            den ska få en möjlighet att kunna besöka honom regelbundet.
          </note>
          <note>
            Dessutom vill jag ställa frågan om statsrådet är beredd att verka
            för att Agiza får en adekvat medicinsk vård som han behöver. Ministern
            har i sitt svar också sagt att den svenska ambassadören vid besöken
            också följer hans hälsotillstånd och att man diskuterar det regelbundet
            med såväl fängelseledningen som honom själv. Min fråga är: Följer
            man upp detta och ser till att han får den medicinska vård som
            han behöver?
          </note>
          <note>
            Jag vill återigen ta upp skadeståndsfrågan. Kommittén slår fast
            att det har skett en konventionskränkning. Det gäller vårt rättsväsende
            här i Sverige och de rättssäkerhetsgarantier som finns i Sverige
            om man blir anhållen eller häktad. Om det har varit oriktigt och
            man har blivit utsatt för en felaktig behandling på något sätt
            har man möjlighet till skadestånd.
          </note>
          <note>
            Är inte statsrådet och den svenska regeringen beredda att när
            vi får en tydlig kritik av FN:s tortyrkommitté agera för att ge
            det skyddet också till de människor som har sökt skydd här i Sverige
            och som vi avvisar?
          </note>
          <note type="speaker">
            Anf. 48 Statsrådet BARBRO HOLMBERG (s):
          </note>
          <note>
            Herr talman! Det är många frågor. Jag ska se om jag hinner besvara
            dem.
          </note>
          <note>
            När det gäller frågan om misstankegrad är regeringen inte någon
            domstol i dessa ärenden. Regeringen ska inte avgöra om en person
            har begått terrordåd på andra sidan jordklotet eller i något annat
            land eller inte. Det som regeringen har att avgöra är huruvida
            den här personen ska stanna i Sverige eller inte. Det är det beslut
            som regeringen ska fatta.
          </note>
          <note>
            När man fattar det beslutet får man inte avvisa någon, ska inte
            avvisa någon, till tortyr. I det här fallet hade vi väldigt tydlig
            information från säkerhetspolisen om att det var personer som
            planerar terrordåd och som också skulle kunna göra det i Sverige.
            Det var den ena sidan.
          </note>
          <note>
            Den andra var att vi vet att det förekommer tortyr i egyptiska
            häkten och fängelser. Därför utfärdade vi garantierna för att
            eliminera den risken. Det har vi fått kritik för av FN:s tortyrkommitté.
            Vi gjorde en felaktig riskbedömning, och det kommer vi inte att
            göra om. Det är viktigt att säga det.
          </note>
          <note>
            När det gäller rättegångsproceduren kan jag bara upprepa det
            som jag sade inledningsvis: Vi har vid ett flertal tillfällen
            påtalat detta för egyptiska myndigheter. Senast tog utrikesministern
            upp det i samband med toppmötet i New York. Utrikesministern har
            skrivit ett brev. Vi har haft en delegation i Egypten. Vi har
            talat med Egyptens ambassadör här och så vidare. Ambassadören
            i Egypten har gjort uppvaktningar.
          </note>
          <note>
            Vi har gjort en rad olika uppvaktningar just när det gäller frågan
            om att få en oberoende utredning om vad som har hänt. Faktum är
            att vi ännu inte vet med säkerhet vad som har hänt i de egyptiska
            fängelserna. Vi har inte information. De egyptiska myndigheterna
            förnekar att detta har hänt. Vi menar att det är oerhört viktigt,
            dels för vår del, dels för den här personens del, dels för egyptiska
            myndigheters del att vi får en oberoende utredning om vad som
            har hänt. Det är det ena som vi har påtalat.
          </note>
          <note>
            Det andra är just detta med rättegången. Vi menar att den inte
            var tillfredsställande och att han borde få en ny rättegång.
          </note>
          <note>
            När det gäller besök av advokater och familj innebär den information
            jag har att han har möjlighet att få sådana besök. Han får också
            regelbundna besök.
          </note>
          <note>
            Det talades också om medicinsk vård. Hans hälsotillstånd var
            ganska dåligt för ett antal år sedan. Sedan genomgick han en ryggoperation
            förra sommaren och får nu regelbunden sjukgymnastik. Hans hälsotillstånd
            är någonting som ambassadören regelbundet tar upp dels med honom
            själv, dels med de egyptiska myndigheterna. Vad jag förstår är
            detta någonting som fungerar.
          </note>
          <note>
            Han har också läst juridik, och kommer att kunna avlägga juristexamen
            nästa år. Så ser situationen ut för honom nu.
          </note>
          <note type="speaker">
            Anf. 49 ALICE ÅSTRÖM (v):
          </note>
          <note>
            Herr talman! Jag håller med om att det här ärendet är väldigt
            stort. Det finns många frågor och det är ett stort frågekomplex.
            Det är svårt att hinna med under en kort debatt, så det här lär
            man återkomma till vid ett flertal tillfällen.
          </note>
          <note>
            Men någonting gör mig orolig när jag tänker på den här fällningen
            när vi fälldes den 20 maj. Vi fälldes för att vi hade avvisat
            en asylsökande trots risken för tortyr i hemlandet. Vi blev också
            fällda för en grym, omänsklig och förnedrande behandling av den
            avvisade av utländska agenter på Bromma flygplats. Det var också
            någonting som hände här i Sverige och som var en följd av hela
            processen här.
          </note>
          <note>
            Den svenska regeringen ska inte avgöra om underlaget är rätt,
            om personer är misstänkta eller vilken misstankegraden är. Regeringen
            ska alltså bara avgöra om människor ska stanna eller inte. Det
            förefaller mig märkligt när man går emot det totala och absoluta
            förbudet mot att avvisa till tortyr. Man använder sig också av
            diplomatiska garantier. Man granskar inte heller ärendet på ett
            sådant sätt att man kan bedöma allvaret i det.
          </note>
          <note>
            Om det nu var så som Säpo säger att personerna planerade terrordåd
            här i Sverige så har vi en lagstiftning där vi kan ställa folk
            inför rätta i Sverige och även fälla dem för detta.
          </note>
          <note>
            När man ser på ärendet är det uppenbart att det behövs en oberoende
            utredning och en granskning av vad som har hänt männen. De fick
            inte heller en rättvis rättegång. Det här visar problemet i att
            använda sig av diplomatiska garantier. Min förhoppning är att
            den svenska regeringen och statsrådet ändrar sig och att man inte
            fortsätter att utveckla arbetet med diplomatiska garantier vid
            utvisningar där man kan misstänka att människor blir utsatta för
            tortyr.
          </note>
          <note type="speaker">
            Anf. 50 Statsrådet BARBRO HOLMBERG (s):
          </note>
          <note>
            Herr talman! Jag har först en kommentar när det gäller granskningen
            av ärendet. Självfallet var detta ett ärende som granskades oerhört
            noggrant av regeringen. Vi hade information från säkerhetspolisen,
            och vi gick igenom det oerhört noga.
          </note>
          <note>
            Samtidigt visste vi, precis som jag sade tidigare, att det förekommer
            tortyr i egyptiska häkten. Tanken var som sagt att eliminera den
            risken. Återigen säger jag att vi blev fällda och kritiserade
            för det. Det kommer vi inte att göra igen.
          </note>
          <note>
            Men är det inte så att Sverige då har ett särskilt stort ansvar
            för att se till att utforma miniminivåer, om det går att utforma
            sådana? Kan inte vi utforma riktlinjer för i vilka situationer
            man kan använda detta? Hur ska det användas? Hur ska det se ut?
            Med vem kan man göra det? Vi kan föra den diskussionen inom ramen
            för Europarådet tillsammans med MR-organisationer. Man kanske
            kommer fram till att det inte går. Men är inte just vi, som har
            blivit fällda, ansvariga för att se till att vi får internationella
            normer på området?
          </note>
          <note>
            Europarådets kommitté mot tortyr skriver i sin rapport att man
            kommer att följa utvecklingen och gärna bidrar till diskussionen.
            Man skriver också att tiden är mogen för en gemensam diskussion
            om alla aspekter på detta för att se till att användningen av
            garantier är förenlig med de förpliktelser som följer av förbudet
            mot tortyr eller annan omänsklig och förnedrande behandling.
          </note>
          <note>
            Jag menar att Sverige inte kan stå utanför den debatten. Det
            är en diskussion som vi måste delta i och som vi har ett särskilt
            ansvar för att delta i.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2005/06:26 om Schengenavtalets konsekvenser
          </note>
          <note type="speaker">
            Anf. 51 Statsrådet BARBRO HOLMBERG (s):
          </note>
          <note>
            Herr talman! Kerstin Lundgren har ställt två frågor till mig
            om ifall
          </note>
          <note>
            Politik för global utveckling
          </note>
          <note>
            Låt mig först i stort redogöra för vad som krävs för att en Schengenvisering
            ska utfärdas.
          </note>
          <note>
            I Schengenregelverket finns bestämmelser för när en tredjelandsmedborgare
            ska kunna beviljas visering till Schengenområdet. Sverige deltar
            sedan år 2001 operativt i Schengensamarbetet och är således skyldigt
            att följa detta regelverk, som är infört i utlänningslagen och
            utlänningsförordningen. Därutöver tillämpar varje land sin egen
            praxis.
          </note>
          <note>
            Bakom en ansökan om visering kan exempelvis ligga en önskan om
            att besöka ett land som turist eller att träffa nära släktingar
            i Sverige.
          </note>
          <note>
            Ett besök kan också vara föranlett av affärsverksamhet eller
            en inbjudan av en organisation. En ansökan om visering ska inte
            bifallas om det kommer fram uppgifter som tyder på att det egentliga
            syftet med besöket är bosättning.
          </note>
          <note>
            Generellt krävs förutom giltiga resehandlingar att ändamålet
            med resan kan styrkas genom till exempel uppgifter om resväg,
            transportmedel och planerad återresa. Vidare bör medel för att
            bekosta uppehället i besökslandet finnas liksom en giltig medicinsk
            reseförsäkring.
          </note>
          <note>
            Vid en inbjudan måste det även stå klart att inbjudaren garanterar
            att stå för alla kostnader om sökanden själv inte har tillräckliga
            medel för sitt uppehälle i besökslandet. Det måste även framgå
            och kunna styrkas att inbjudan är riktig, till exempel genom att
            man visar att den kommer från en seriös organisation. Om det är
            nödvändigt bör kontroll göras med svenska myndigheter. Nu angivna
            grundläggande kriterier är desamma för alla Schengenländer och
            framgår av de gemensamma konsulära anvisningarna samt vår egen
            lagstiftning.
          </note>
          <note>
            Herr talman! Ungdomar som deltar i ett organiserat internationellt
            ungdomsutbyte bör efter vederbörlig prövning kunna beviljas visering
            till Sverige. Som statsråd varken kan eller ska jag emellertid
            ingripa i enskilda ärenden. Det är våra utlandsmyndigheter och
            Migrationsverket som ansvarar för prövningen av varje enskilt
            fall i relation till gällande regler.
          </note>
          <note>
            I ett land där vi inte har en ambassad kan ett annat Schengenland
            representera oss. Det är i sådana fall detta land som tar de kontakter
            som behövs och prövar om visering kan utfärdas på våra vägnar.
          </note>
          <note>
            Min bedömning är att existerande regelverk ger utrymme för att
            vi ska kunna leva upp till intentionerna vad avser ungdoms- och
            besöksutbyte i regeringens proposition Gemensamt ansvar, Sveriges
            politik för global utveckling 2002/03:122.
          </note>
          <note type="speaker">
            Anf. 52 KERSTIN LUNDGREN (c):
          </note>
          <note>
            Herr talman! Jag tackar för svaret på mina frågor. Jag tycker
            dock inte att svaret är så tydligt. Det vore mig främmande, herr
            talman, att föreslå eller ens antyda att statsrådet skulle ge
            sig in och ingripa i enskilda ärenden. Däremot är det viktigt
            att man följer upp och ser hur verksamheten fungerar. Om det finns
            någonting i det här som skapar bekymmer utgår jag från att Sveriges
            regering och statsrådet är beredda att vidta åtgärder för att
            politiken ska hänga ihop.
          </note>
          <note>
            I det här fallet har något kommit till min kännedom som måhända
            hänger samman med just att varje land utöver Schengen tillämpar
            sin egen praxis. Det kan måhända vara det, för i det fall som
            jag har stött på var det ett annat Schengenland som hade att pröva
            om ungdomar som inbjudits till Sverige sex fattiga ungdomar från
            Dominikanska republiken skulle få tillträde till ett ungdomsutbyte.
            Det var en liten organisation, föreningen Sofia, som bjöd in dem
            som gäster. Det är ett samarbete som bedrivs av en organisation
            hemma i min kommun, Södertälje, som jobbar med Waldorfpedagogik
            och utveckling av ekologisk odling och dylikt i tredje världen.
          </note>
          <note>
            En ungdomsgrupp hade jobbat, tagit initiativ och bjudit in de
            här ungdomarna. Döm om deras förvåning när de sökte visum och
            fann att det inte skulle vara möjligt. Det var för att de inte
            hade någonting som band dem till Dominikanska republiken. De hade
            ingen egendom, inga barn, inget jobb som garanterade att de kom
            tillbaka. Därför skulle de inte få visum. Det räckte inte för
            den svenska organisationen att visa att man garanterade uppehälle
            här i Sverige och att man hade en programansökan som var godkänd
            av Forum Syd. Det var risken för avhopp som avgjorde om man skulle
            få visum eller inte.
          </note>
          <note>
            Med det betraktelsesättet, herr talman, riskerar man ju faktiskt
            att de grupper av ungdomar som man önskar ska få kontakt med varandra
            inte har en chans. Det är ungdomar som saknar egna medel, jobb
            och barn just för att de är unga som då inte har möjlighet att
            få delta i den här typen av utbyte. För våra svenska ungdomar
            som engagerar sig i politik för global utveckling känns det som
            en hopplös signal när man bara konstaterar att det här är någonting
            som är fullt okej.
          </note>
          <note>
            Jag förväntar mig, herr talman, att statsrådet har mer att komma
            med. Inte kan väl signalen vara att fattiga studenter inte får
            besöka Europa, inte får delta i ungdomsutbyte, om de kommer till
            exempel från Dominikanska republiken, som var fallet i den fråga
            som jag uppmärksammar?
          </note>
          <note type="speaker">
            Anf. 53 Statsrådet BARBRO HOLMBERG (s):
          </note>
          <note>
            Herr talman! Visering är ett instrument som är ett stöd för den
            reglerade invandringen. Så ser det ut i Sverige, och så ser det
            ut i alla andra länder som har visering. Men vi ska ha en viseringspolitik,
            och Schengenregelverket ska vara sådant, att man ska ha så stor
            öppenhet och så stor rörelsefrihet som möjligt. Det är det som
            är utgångspunkten. Utgångspunkten ska vara att människor ska kunna
            komma hit och besöka släktingar, i arbetet eller som turister,
            och så vidare, och vi ska ha en effektiv organisation så att man
            inte får vänta i veckor för att få sitt visum. Det ska man kunna
            få väldigt snabbt. Det är utgångspunkten. Det är också något som
            generellt sett faktiskt också fungerar. Mellan 85 och 90 % av
            alla visumansökningar beviljas. Så ser det ut.
          </note>
          <note>
            Vi ska självklart göra översyner av hur viseringspolitiken fungerar.
            Det gör vi också. Vi vet att det ser lite olika ut i olika länder.
            Det är en sak som vi hela tiden diskuterar Schengenländerna emellan,
            att ett land har en praxis och ett annat en annan praxis. Jag
            tror att det är väldigt viktigt att vi får en gemensam praxis
            på det här området.
          </note>
          <note>
            Jag håller fullständigt med interpellanten om att om ungdomar
            har blivit bjudna av en svensk organisation som ett led i ett
            internationellt utbyte bör det naturligtvis räcka för att få en
            visering. Det framgår inte av interpellationen huruvida man verkligen
            har dokumenterat detta. Ett problem som vi har är att Sverige
            representeras av ett annat land i vissa länder. Där krävs det
            ännu bättre dokumentation, att man verkligen kan dokumentera att
            det är en inbjudan från en organisation i Sverige och att det
            handlar om internationellt utbyte och så vidare.
          </note>
          <note>
            Vi är helt överens. Självklart ska vi ha en sådan viseringspolitik
            som underlättar internationellt utbyte, framför allt när det gäller
            ungdomar.
          </note>
          <note type="speaker">
            Anf. 54 KERSTIN LUNDGREN (c):
          </note>
          <note>
            Herr talman! Fru statsråd! Det är bra om vi är överens om att
            vi ska ha en öppenhet och möjlighet för ungdomar att delta i utbyte.
            Men då, herr talman, krävs det nog att regeringen ser över hur
            man tillämpar praxis i olika länder och följer upp de här diskussionerna.
            Den signal som den här lilla föreningen fick var att visum förutsatte
            att de personer som så småningom efter mycket krångel fick komma
            vid hemkomst redovisade att de fanns hemma. Om de inte gjorde
            det skulle aldrig några nya få visum att delta och komma med i
            ett nytt ungdomsutbyte.
          </note>
          <note>
            Det låter som om några länder, i det här fallet Spanien, har
            en praxis som innebär att man inte jobbar med öppenhet, inte vill
            bejaka ungdomsutbyte utan har andra utgångspunkter. Det är risken
            för avhopp som bedöms som mest central och inte att man har papper.
            I det här fallet var det alldeles uppenbart att det fanns papper
            som garanterade vad syftet var med resan och officiella handlingar
            i den delen. Trots detta var inte det intressant. Det som var
            intressant var att de var fattiga studenter, utan barn, utan jobb
            och utan ägodelar som band dem till att åka tillbaka till Dominikanska
            republiken. Av det skälet skulle de inte anses vara berättigade
            till visum till Sverige. Det kan inte vara rimligt att vår praxis
            med sin öppenhet när den hanteras av andra länder inom Schengenramen
            får den här typen av utfall. Då förutsätter jag, herr talman,
            att man ser över detta från regeringens sida.
          </note>
          <note type="speaker">
            Anf. 55 Statsrådet BARBRO HOLMBERG (s):
          </note>
          <note>
            Herr talman! Vi ska ha en så öppen viseringspolitik som det bara
            är möjligt. Generellt har vi det. Det sker kontinuerliga översyner
            av detta. Det är ju i första hand utlandsmyndigheterna som fattar
            beslut.
          </note>
          <note>
            Om man får avslag på en visering kan man ju söka igen. Man kan
            också kontakta en svensk ambassad och söka.
          </note>
          <note>
            Där vi är representerade av ett annat land är det oerhört viktigt
            att man har en väl dokumenterad ansökan. Den informationen måste
            också gå ut.
          </note>
          <note>
            Sverige kan också bevilja nationella viseringar, och gör också
            ofta det i just de här fallen när det handlar om ett internationellt
            utbyte och när det är av särskild vikt för Sveriges del. Därför
            brukar vi bevilja nationella viseringar. Det kan handla om en
            person som kommer från ett land där vi egentligen inte godkänner
            passhandlingarna till exempel. Då kan vi ändå bevilja en nationell
            visering. Det blir då en visering till Sverige, och inte till
            hela Schengenområdet. Då tar vi ett särskilt ansvar för den personen.
          </note>
          <note>
            Detta görs också, särskilt när det gäller internationellt utbyte.
          </note>
          <note>
            Jag vill återigen säga att jag helt håller med om att det är
            den riktlinjen vi ska ha. Vi ska underlätta internationellt utbyte,
            särskilt när det gäller ungdomar.
          </note>
          <note type="speaker">
            Anf. 56 KERSTIN LUNDGREN (c):
          </note>
          <note>
            Herr talman! Precis som att det ska gå ut information om vikten
            av dokumentation till berörda svenska organisationer är det angeläget
            att regeringen säkrar att Sverige, där vi företräds av andra länder,
            har en praxis som inte motverkar det som är vår officiella politik.
          </note>
          <note>
            Det är viktigt att också den informationen i så fall når ut och
            att man säkerställer en ordning som gör att detta förverkligas
            i den prövning som äger rum.
          </note>
          <note>
            Det finns inte heller någon signal om att man skulle välja andra
            vägar. I det här läget var det ett blankt nej. Det är också en
            något knepig hantering. Det är de facto Sverige som företräds
            i den frågan av ett annat Schengenland. Det är då viktigt att
            Sverige säkrar att det företrädarskapet kan ske på ett bra sätt
            för dem som vill delta i ett utbyte med svenska organisationer.
          </note>
          <note>
            Jag förväntar mig att statsrådet efter den här signalen vidtar
            åtgärder i det syftet.
          </note>
          <note type="speaker">
            Anf. 57 Statsrådet BARBRO HOLMBERG (s):
          </note>
          <note>
            Herr talman! Det måste självklart gå information från Sverige
            till de utlandsmyndigheter som företräder Sverige i olika länder.
            Det gör det också. Det sker ständiga samråd mellan utlandsmyndigheterna
            i de här avseendena.
          </note>
          <note>
            Vi har också ofta samråd mellan utlandsmyndigheterna så att vi
            ska kunna harmonisera viseringspolitiken, vilket jag tror är oerhört
            viktigt.
          </note>
          <note>
            Jag tror inte heller att Spanien, i det här fallet, skulle ha
            någon annan politik när det gäller internationellt utbyte. Jag
            har svårt att tro att de inte skulle vara informerade om att det
            är viktigt. Det är ju en del av Schengenregelverket att vi ska
            underlätta internationellt utbyte och ha en öppenhet.
          </note>
          <note>
            Om man fick den informationen att det är ett internationellt
            utbyte borde en visering ha kunnat beviljas.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2005/06:33 om elever i behov av stöd
          </note>
          <note type="speaker">
            Anf. 58 Statsrådet IBRAHIM BAYLAN (s):
          </note>
          <note>
            Herr talman! Ulf Nilsson har frågat mig vilka åtgärder jag avser
            att vidta för att elever i behov av stöd ska få den hjälp de har
            rätt till.
          </note>
          <note>
            Enligt skollagen ska särskilt stöd ges till elever som har svårigheter
            i skolarbetet. Rätten till särskilt stöd för elever som är i behov
            av det är en prioriterad fråga för mig.
          </note>
          <note>
            Den årliga sammanställningen och analysen av Statens skolverks
            utbildningsinspektion visar att skolorna fortfarande brister när
            det gäller att ge stöd till de elever som har störst behov av
            insatser. Skolverket konstaterar att de möjligheter som finns
            att förbättra resultaten såsom åtgärdsprogram och särskilt stöd
            inte tas till vara. Detta är oroväckande.
          </note>
          <note>
            Regeringen har redan vidtagit åtskilliga åtgärder för att stimulera
            skolorna att fokusera på basfärdigheterna, det vill säga läs-
            och skrivförmåga och matematik. Till exempel har en särskild satsning
            på basfärdigheterna genomförts och Myndigheten för skolutveckling
            har i uppdrag att återrapportera vilka åtgärder myndigheten har
            vidtagit när det gäller basfärdigheterna. Dessutom har högskoleförordningen
            ändrats så att det tydligt framgår att för att få lärarexamen
            med inriktning mot undervisning i förskola, förskoleklass och
            grundskolans tidigare år ska studenten ha fördjupad kunskap i
            läs- och skrivinlärning och i grundläggande matematik.
          </note>
          <note>
            Regeringen har vidare aviserat i budgetpropositionen för 2005
            en förstärkt satsning på skolor i segregerade områden. Under 2006
            avsätts 70 miljoner kronor och under 2007 ytterligare 155 miljoner
            kronor för detta ändamål.
          </note>
          <note>
            Det är särskilt betydelsefullt för elever i behov av särskilt
            stöd att personaltätheten i skolan ökar. På initiativ från regeringen
            har avsatts resurser för att anställa fler lärare och andra specialister
            i skolan. Statsbidraget till personalförstärkning i skola och
            fritidshem infördes 2001 och satsningen har varit mycket framgångsrik.
          </note>
          <note>
            Tidig upptäckt och tidiga åtgärder är av största vikt när det
            gäller barn i behov av särskilt stöd. Från och med 2005 satsas
            medel för att kommunerna ska kunna anställa 6 000 fler förskollärare,
            barnskötare och annan personal på landets förskolor.
          </note>
          <note>
            I våras beslöt regeringen dessutom om ändringar i skolformsförordningarna
            som innebär att individuella utvecklingsplaner ska införas för
            alla elever redan från första årskursen. Ändringarna träder i
            kraft den 1 januari 2006.
          </note>
          <note>
            För en elev i behov av särskilt stöd ska ett åtgärdsprogram utarbetas.
            I utkastet till lagrådsremiss förtydligas att det av åtgärdsprogrammet
            ska framgå hur behoven ser ut, vilka åtgärder som ska vidtas samt
            hur åtgärderna ska följas upp och utvärderas. I utkastet föreslås
            att beslut i fråga om åtgärdsprogram ska kunna överklagas till
            Skolväsendets överklagandenämnd för laglighetsprövning.
          </note>
          <note>
            Det finns dessutom ett krav på att kommunerna och skolorna lämnar
            kvalitetsredovisningar varje år. Det är ett viktigt verktyg för
            att utveckla verksamheten.
          </note>
          <note>
            Därutöver föreslår regeringen att ytterligare totalt 100 miljoner
            kronor används för riktade utvecklingsinsatser för att stärka
            kvaliteten i skolan. De nya resurserna ska bland annat användas
            till riktade insatser för att stimulera läsning och matematik
            och förstärkning av det nationella uppföljnings- och provsystemet.
          </note>
          <note>
            Utifrån ovan nämnda och andra redan vidtagna åtgärder kommer
            jag kontinuerligt att göra bedömningar om vilka ytterligare åtgärder
            som behöver vidtas för att eleverna ges ökade möjligheter att
            få det stöd de har rätt till.
          </note>
          <note type="speaker">
            Anf. 59 ULF NILSSON (fp):
          </note>
          <note>
            Herr talman! Jag tackar skolministern för svaret.
          </note>
          <note>
            Utgångspunkten för min interpellation var Skolverkets senaste
            rapport som kom med en del mycket oroväckande uppgifter. Var fjärde
            grundskola och en tredjedel av gymnasieskolorna är inte tillräckligt
            bra på att ge eleverna extra stöd. Alltför många elever får inte
            det stöd de har rätt till.
          </note>
          <note>
            Det jag tycker är positivt i ministerns svar är att han erkänner
            att det faktiskt finns brister i den svenska skolan.
          </note>
          <note>
            Länge handlade tongångarna från regeringen om att förneka verkligheten
            i skolan. Det senaste året har fakta talat så starkt för att det
            faktiskt finns problem att det inte går att förneka. Däremot är
            jag väldigt tveksam till om ministerns förslag räcker för att
            ge stöd till dem som behöver det mest.
          </note>
          <note>
            Nu behövs det verkligen handlingskraft. Grundproblemet är att
            skolan ofta skjuter problemen framför sig. Det är inte så att
            allt är svart i skolan. Många skolor fungerar bra. Ändå är det
            30 000 elever, herr talman, som i år lämnar gymnasieskolan utan
            betyg eller hoppar av. De barnen, de 30 000 ungdomarna, har ofta
            varit efter i skolan ända sedan första eller andra klass.
          </note>
          <note>
            Ofta är det ju de barn som har föräldrar utan studiebakgrund
            eller föräldrar som inte orkar hjälpa till så mycket som misslyckas
            i skolan. Tyvärr visar också siffrorna att klassklyftorna på bara
            fem år har ökat i skolan. Det blir fler och fler barn till lågutbildade
            som misslyckas fler nu än för bara fem år sedan, enligt SCB:s
            statistik. Det borde ju vara tvärtom. Klassresan borde börja i
            skolklassen, skolministern!
          </note>
          <note>
            Därför behövs det styrning så att resurserna sätts in tidigt.
            Det är där vi väntar på förslag från Socialdemokraterna. Enda
            sättet är, menar jag, att ge både kommunpolitiker och rektorer
            väldigt tydliga och skarpa riktlinjer.
          </note>
          <note>
            Det är därför vi från Folkpartiets sida här i riksdagen för fram
            ett antal väldigt konkreta förslag, som jag egentligen inte har
            hört skolministern kommentera. Vi sammanfattar dem under begreppet
            en läsa-skriva-räkna-garanti.
          </note>
          <note>
            I denna ingår att man inför tydliga delmål i grundskolan, något
            som inte finns i dag. Man inför ett lågstadium med särskilda lågstadielärare
            som är specialutbildade i barns läs-, skriv- och räkneutveckling.
            Man inför nationella prov senast i årskurs 3. Man inför inte bara
            en rätt, som skolministern talar om här, för föräldrar att överklaga
            om stöd uteblir utan också en rätt till skadestånd om skolan inte
            tar sitt ansvar. Vi vill anställa speciallärare så att elever
            får hjälp, enskilt eller i mindre grupp. Vi vill ge möjlighet
            till extra år i skolan, helst redan i tvåan eller trean.
          </note>
          <note>
            Några sådana här riktigt konkreta förslag har skolministern ännu
            inte kommit med. Hans förslag är väldigt tunna.
          </note>
          <note>
            Han nämner att regeringen nu bestämt att lärare för små barn
            måste vara utbildade i läs- och skrivinlärning. Det tycker jag
            är bra. Det är dock fullständigt obegripligt att det över huvud
            taget kunde bli så att vi hade en lärarutbildning som har pågått
            i fem år utan att lärarna för de små barnen behövde lära sig något
            om läsinlärning.
          </note>
          <note>
            Ministern nämner också pengarna till personalförstärkningar.
            Det är inte alls klart hur de pengarna har använts. Tvärtom har
            det kommit kritik: Sedan de började användas kan vi se att antalet
            obehöriga lärare har ökat i skolan.
          </note>
          <note>
            Jag och många föräldrar och lärare efterlyser alltså en tydlig
            kursändring med konkreta förslag och en politik med tydliga mål.
            Vi ska inte vara nöjda med att det visserligen är bra på många
            skolor men dåligt på en del. Vi ska ha en likvärdig skola i hela
            landet. Då behövs det handlingskraft, skolministern!
          </note>
          <note type="speaker">
            Anf. 60 STEN TOLGFORS (m):
          </note>
          <note>
            Herr talman! Socialdemokraterna röstade nej i denna kammare till
            skärpta examensmål vad gäller läs- och skrivinlärning i lärarutbildningen
            senast i våras. Vart fjärde barn, inte ett år utan varje år, går
            ut grundskolan utan att nå kunskapsmålen. Detta är Sveriges förmodligen
            allvarligaste välfärdspolitiska misslyckande någonsin, och det
            kommer att ge konsekvenser långt in i framtiden.
          </note>
          <note>
            Vad är det då skolminister Baylan är ansvarig för? Ja, spridningen
            ökar i skolan. Skolan har tappat i förmåga att kompensera elever
            för ursprung. Det går sämre för svagpresterande elever nu än det
            gjorde år 2000. Det är fler som inte lyckas. Det är fler som faller
            igenom.
          </note>
          <note>
            Skolverket säger att det finns tydliga tecken på försämringar
            i elevernas kunskaper och på ökade skillnader. I matematik kan
            svenska åttor nu lika mycket som sjuor kunde för sju åtta år sedan.
            I nian är det 17 % av killarna som inte klarar läsförståelsen.
          </note>
          <note>
            Jag läser i UNT att Ibrahim Baylan säger: Vi socialdemokrater
            kommer aldrig att acceptera ökade kunskapsklyftor. Men det är
            exakt och precis det Socialdemokraterna i mer än tio års tid har
            gjort och fortfarande gör! Det finns systematiska skillnader i
            elevresultat.
          </note>
          <note>
            Från Moderaternas sida säger vi tvärtom: Alla elever i grundskolan
            ska nå målen! Vad är egentligen skolministerns mål för skolan?
            Det är olika beroende på vilken tidning man läser. Ibland är det
            treämnesskolan han vill införa med gymnasiebehörighet som enda
            mål, ibland ja, vi får väl se i den här debatten.
          </note>
          <note>
            Vi moderater säger att ingen ska kunna gå osedd genom grundskolan,
            att varje elev ska ges rätt till stöd och extra undervisning för
            att nå målen, och skolan ska ges skyldighet att erbjuda eleven
            det. Det behövs skriftliga omdömen som jämför eleverna med mål
            som grund för dialog med föräldrar. Möjlighet till extra tid,
            och ytterst extra skolår, ska erbjudas.
          </note>
          <note>
            Vi inför en kontrollstation vid år 2 vad gäller läsförmågan eftersom
            denna är avgörande för all annan inlärning. I dag kan man bildligt
            och bokstavligt talat upptäcka på hösten i åttan att killen var
            dyslektiker. Det är helt oacceptabelt. Vid år 5 har vi en andra
            kontrollstation i svenska, matte och engelska med obligatoriska
            nationella prov. Vid år 8 vill vi ha test i samtliga teoretiska
            ämnen.
          </note>
          <note>
            Jag har noterat att Ibrahim Baylan numera delar borgerlighetens
            syn på individuella utvecklingsplaner, dock inte på ett sätt som
            kommer att ge resultat. Det finns tre problem.
          </note>
          <note>
            För det första är Baylans planer bara framåtsyftande. De får
            inte utgå från en beskrivning av elevens kunskapsläge, för då
            blir det ett skriftligt omdöme. Det är alltså ett sätt att dölja
            problemen. Systemet för uppföljning och individualisering måste
            hänga ihop med både mål, delmål, diagnostik, nationella prov,
            betyg och omdömen som relaterar till målen och sedan en utvecklingsplan
            som är framåtsyftande.
          </note>
          <note>
            För det andra vill vi moderater att skolan ska vara skyldig att
            erbjuda åtgärder som inte tar tid från annan undervisning. Då
            flyttar man nämligen bara runt problemet i skolan. I dag ersätter
            extra stöd ofta annan undervisning, och det är fel.
          </note>
          <note>
            För det tredje kan eleven i Ibrahim Baylans värld visserligen
            få ett åtgärdsprogram, men man kan inte överklaga innehållet,
            bara om papperet finns eller inte.
          </note>
          <note>
            Bara namnet individuell utvecklingsplan gör ingen skillnad. Det
            krävs ett anpassat arbetssätt i skolan. Det krävs lärare som är
            utbildade för att arbeta på det viset. Det krävs fortbildning
            av dagens lärare. Där har vi moderater avsatt 1 miljard, 8 000
            per lärare, för akademisk fortbildning och fördjupning. Det krävs
            också bättre utbildning av morgondagens lärare. I dag får lärare
            tyvärr inte tillräcklig utbildning i hur elever utvärderas eller
            i hur prov används.
          </note>
          <note>
            Jag noterar att Skolverket uttryckligen säger att svårigheter
            i dag upptäcks för sent. De säger att det råder stora brister
            i stödet till elever. Bristerna gäller att stödbehovet upptäcks
            för sent, att det inte utreds tillräckligt väl eller att kvaliteten
            på stödet är för låg. Då undrar jag: Vem är ansvarig för det?
          </note>
          <note type="speaker">
            Anf. 61 Statsrådet IBRAHIM BAYLAN (s):
          </note>
          <note>
            Herr talman! Jag tror att vi alla kan vara överens om att insatser
            i tidiga år är viktiga. Det är viktigt att både upptäcka och åtgärda
            brister som kan tänkas finnas i kunskapsutvecklingen hos skolor
            och elever. En väldigt viktig del av den utbildningsinspektion
            som Skolverket utför handlar just om att upptäcka dessa brister.
            Den rapport som Ulf Nilsson refererar till är en del av regeringens
            arbete med att just stärka uppföljningen i den svenska skolan.
            Inspektionerna av samtliga 6 000 skolor i Sverige handlar om att
            tydliggöra de brister som kan tänkas finnas i skolan och också
            på det viset trycka på förändringar för att förbättra för alla
            elever i Sverige, oavsett om de har tuffa eller lätta förutsättningar.
          </note>
          <note>
            Jag tror att vi kan vara överens om att det är viktigt med både
            tydlighet och en tydlig styrning i de tidiga åren. Jag tror också
            att vi kan vara överens om att det är bra att regeringen inför
            individuella utvecklingsplaner redan från första året. Dessa ska
            vara utformade som ett avtal mellan skolan och hemmet och fokusera
            just på det stöd och den hjälp elever behöver från skolan och,
            vill jag betona, också från hemmet. Jag tror nämligen att det
            är viktigt att också föräldrarna är engagerade i elevernas utbildning
            och skolgång.
          </note>
          <note>
            Det är glädjande att höra att Folkpartiet och Ulf Nilsson uppskattar
            de resurser som regeringen har tillfört. Jag vet också att Folkpartiet
            tidigare har ställt sig bakom dessa personalförstärkningspengar.
            Jag menar att det är väldigt tydligt vad dessa pengar har lett
            till: De tre första åren har de lett till en personalökning i
            den svenska skolan med 12 000 lärare och andra specialister. Vi
            vet också att andelen behöriga lärare ökar i den svenska grundskolan.
          </note>
          <note>
            Det jag däremot ställer mig frågande till är vad Ulf Nilsson
            har att säga till sin moderate alliansbroder Sten Tolgfors. Hade
            det varit en borgerlig regering är det inte alls säkert att dessa
            personalförstärkningspengar hade kommit till. Moderaterna, som
            är det ojämförligt största partiet i den borgerliga alliansen,
            sade nej till dessa öronmärkta personalförstärkningspengar.
          </note>
          <note>
            Då frågar sig naturligtvis vän av ordning hur mindre resurser,
            hur lika skolpeng, som innebär en omfördelning från elever som
            redan har det tufft till elever som har det lätt, ska leda till
            bättre resultat i Moderaternas skola i Moderaternas Sverige. Hur
            ska betyg, stämpling av sju- till åttaåringar, leda till bättre
            resultat? Tillåt mig att tvivla.
          </note>
          <note>
            Moderaterna pratar nu för tiden om kompetensutveckling. Det är
            riktigt. Det är viktigt att vi har en kontinuerlig kompetensutveckling
            i den svenska skolan. Det är också riktigt att det finns ett tydligt
            ansvar för dem som är huvudmän för den svenska skolan, kommunerna
            och de fristående skolorna, att kontinuerligt kompetensutveckla
            sin personal.
          </note>
          <note>
            Den svenska skolan behöver flera saker. Det ska vara en tydlig
            uppföljning redan från tidiga år. Vi har pratat om individuella
            utvecklingsplaner. Vi behöver också införa nationella prov kanske
            redan från tredje året och sedan kontinuerligt upp i åldrarna.
            Det är viktigt att vi kan fortsätta satsa på fler lärare och andra
            specialister i skolan. Det är också riktigt att vi fokuserar på
            tryggheten och studieron i skolan. Det är en grundförutsättning
            för lärandet. Det är ett antal åtgärder som regeringen både har
            vidtagit och kommer att fortsätta att arbeta med för att alla
            elever ska få bra resultat i skolan.
          </note>
          <note type="speaker">
            Anf. 62 ULF NILSSON (fp):
          </note>
          <note>
            Herr talman! Skolministern talar om extra pengar till personalsatsningar.
            Han säger att vi är nöjda med dem. Sanningen är den att vi säger
            ja till pengarna, men vi har varje år motionerat om att de på
            ett tydligare sätt ska användas för att anställa utbildade, behöriga
            lärare och förskollärare.
          </note>
          <note>
            Det har visat sig att vi inte har anledning att vara nöjda med
            hur personalpengarna används. Om riksdagen beslutar om miljardbelopp
            till olika ändamål borde det finnas en tydlig tanke bakom beslutet.
            Pengarna till personalförstärkningar verkar inte vila på särskilt
            genomtänkta förberedelser. Tvärtom har Riksrevisionen kritiserat
            det vi har sett. Det är oklart hur pengarna delas ut, och det
            är oklart om de når sitt syfte. Det finns inte någon riktig koppling
            mellan syftet med personalbidraget och grunden för utbetalning.
            Riksrevisionen säger till och med det blir säkert en senare debatt
            om det i riksdagen att det är fråga om bristande kontroll, att
            utbetalningar sker på felaktiga grunder och att ingen utvärdering
            har gjorts av om resultaten har förbättrats. Det är verkligen
            en kraftig kritik mot hur regeringen använder miljonerna.
          </note>
          <note>
            Man kan diskutera mycket om detta, men för mig är ett av de absolut
            svåraste problemen i skolan att antalet obehöriga lärare ökar.
            Regeringens pengar har bevisligen inte hjälpt eftersom det är
            sämre nu än för fem år sedan. 20 % av de fast anställda lärarna
            i skolan saknar komplett lärarutbildning. Det är faktiskt så,
            skolministern, att en förälder inte längre kan räkna med att barnen
            får undervisning av utbildade lärare i skolan.
          </note>
          <note>
            Det är naturligtvis bra att Skolverket har blivit bättre och
            bättre på att utvärdera. Men vitsen med utvärderingar och uppföljningar
            är att vi ska försöka göra något åt vad vi ser där.
          </note>
          <note>
            Jag har försökt tänka efter vad det är skolministern egentligen
            säger. Han säger att det är bra med tidiga åtgärder. Men vad är
            det i ministerns förslag som visar att det kommer att bli tidigare
            åtgärder? Jo, i det andra anförandet sade skolministern att han
            kan tänka sig nationella prov i årskurs 3. Det har Folkpartiet
            föreslagit i motioner i riksdagen i tre fyra år. Varje år, 2001,
            2002 och 2003, har Folkpartiet blivit nedröstat av Socialdemokraterna
            och stödpartierna. Det är naturligtvis en liten nyhet om skolministern
            kan tänka sig detta. Jag vet inte vad innebörden är i detta.
          </note>
          <note>
            Det behövs också mycket mer. Det behövs ordentliga skriftliga
            omdömen, skriftligt dokumenterade föräldrasamtal. Det krävs att
            man gör olika typer av läsutvärderingar, tester och så vidare.
            Det gäller inte bara nationella prov utan även tidiga diagnostiska
            prov och så vidare. Det är inte särskilt mycket i det skolministern
            svarade som tyder på att det kommer sådana förslag. Sedan har
            vi det övriga jag har räknat upp, nämligen kompetensutveckling
            så att lärarna blir utbildade till speciallärare och blir experter
            på att lära små barn läsa och skriva.
          </note>
          <note>
            För oss i Folkpartiet är kompetensutveckling oerhört viktigt.
            Därför har vi i vår strängt finansierade budget avsatt 1 miljard
            extra om året, förutom regeringens extra pengar, till lärares
            kompetensutveckling. Där ingår bland annat att utbilda speciallärare,
            som tyvärr har varit ett släkte som försvunnit ur gymnasieskolan.
          </note>
          <note>
            Skolministern vet att vi har lagt fram olika budgetar att gälla
            fram till valet, men samtidigt har vi i två tredjedelar av posterna
            gemensamma förslag. Oenigheten är inte särskilt stor. Tvärtom
            är enigheten större än vad den är mellan er och stödpartierna,
            som det verkar just nu.
          </note>
          <note type="speaker">
            Anf. 63 STEN TOLGFORS (m):
          </note>
          <note>
            Herr talman! Skolministerns förskrivna svar räckte nödtorftigt
            till en inledning. Sedan var det tomt på svar eller resonemang
            om elevuppföljning och elever som har problem i skolan. Det är
            pinsamt tunt, särskilt i en situation där var fjärde elev går
            igenom grundskolan utan att nå kunskapsmålen.
          </note>
          <note>
            Sedan faller han tillbaka till sin sedvanliga agenda. Han påstår
            att Moderaterna lägger fram förslag om mindre pengar. Det är inte
            sant. Vi lägger fram förslag om 6 miljarder mer på skolan än vad
            regeringen gör. Ibrahim Baylan är välkommen tillbaka till den
            här kammaren när han ligger ens i närheten av de moderata budgetsatsningarna
            på skolan.
          </note>
          <note>
            Han hävdar att vi är för en lika skolpeng. Jag föreslår att han
            sätter sig och läser igenom det hans företrädare Thomas Östros
            tvingades erkänna i denna kammare, nämligen att det inte är Moderaternas
            förslag. Jag vet att skolministern har blivit upplyst om detta
            upprepade gånger. Det handlar bara om valtaktik och inte saklighet
            när han påstår detta.
          </note>
          <note>
            Det finns ingenting kvar i Socialdemokraternas skolpolitiska
            agenda. Det är fullkomligt tomt. Nödtorftigt lånar man förslag
            av borgerligheten och tömmer dem på innehåll och hävdar att man
            har något nytt. Man får till och med stryk av sitt eget skolverk.
          </note>
          <note>
            När Ibrahim Baylan skriver i tidningarna att han vill stävja
            de tendenser som finns att upprätta rent betygsliknande dokument
            för tidiga åldrar Helsingborgs Dagblad den 5 april säger Skolverket
            precis tvärtom. Skolverket säger att förbudet mot betygsliknande
            information riskerar att rikta uppmärksamheten bort från kunskapsmålen
            så att det i stället blir mer fråga om omdömen av elevens personlighet.
            Regeringen riktar alltså, enligt Skolverket, uppmärksamheten bort
            från kunskapsmålen. Jag kunde inte säga det bättre själv.
          </note>
          <note>
            Om Ibrahim Baylan får som han vill är det okej om en lärare inför
            ett utvecklingssamtal för sig själv skriver ned hur det går för
            eleven på ett papper, men det är förbjudet att lämna över det
            till föräldrarna. Det är så inkonsekvent det kan bli. De som förlorar
            allra mest på detta är de elever som behöver extra stöd, som osynliggörs,
            som i dag vandrar osedda genom Sveriges grundskola. Det accepterar
            inte vi moderater.
          </note>
          <note type="speaker">
            Anf. 64 Statsrådet IBRAHIM BAYLAN (s):
          </note>
          <note>
            Herr talman! Jag delar inte Folkpartiets och Ulf Nilssons synpunkt
            att dessa pengar endast ska användas till lärare. Det är att blunda
            för att eleven är en hel individ. Eleven kan också behöva annan
            hjälp och annat stöd än vad han kan få direkt av behöriga lärare.
          </note>
          <note>
            Det är också viktigt att resurserna kan användas till kuratorer,
            till psykologer, till skolbibliotekarier och till sjuksköterskor.
            Ulf Nilsson känner säkert till att många av de elever som kommer
            till skolan inte gör det som helt blanka individer. De har med
            sig sin vardag, sin sociala situation, ibland sina bekymmer samt
            ibland visioner och drömmar.
          </note>
          <note>
            För att en elev ska kunna nå våra högt ställda mål om att alla
            ska få en bra, grundläggande utbildning och nå upp till de mål
            vi har satt upp, måste det också till hjälp och stöd av andra
            än bara pedagogisk personal.
          </note>
          <note>
            Vi kan konstatera att efter de tre första åren av denna personalförstärkningstid
            har det anställts 12 000 fler i den svenska skolan, varav tre
            fjärdedelar, Ulf Nilsson, är lärare pedagogisk personal. Jag känner
            en viss oro över matematikutvecklingen i den svenska skolan och
            kunskaperna om matematik när jag hör Ulf Nilsson kalla en ökning
            från 81 till 83 % behöriga lärare i den kommunala grundskolan
            för en minskning. 8183 är vanligtvis, enligt alla matematiska
            regler, en ökning, Ulf Nilsson!
          </note>
          <note>
            Sedan har vi detta med skolpengen. Det vore intressant att höra
            hur moderater och folkpartister har tänkt sig en gemensam politik.
            Det låter alltid som om ni är överens. Men vad är ni överens om?
            Det enda jag har hört är denna skolpeng. Ni ska ha en nationell
            skolpeng. Om den inte är lika, hur ser den då ut? Om det skulle
            gå så illa att den borgerliga alliansen får majoritet efter valet,
            på vilket sätt skulle Sveriges riksdag då besluta om en skolpeng
            som är differentierad mellan 1,2 miljoner elever?
          </note>
          <note>
            Jag menar att när vi pratar om en så stor verksamhet blir den
            med nödvändighet lika. Det innebär de facto en överföring av resurser
            från elever som framför allt behöver hjälp och stöd till de elever
            som redan har det lättast. I dag, när kommunerna fördelar resurserna
            tar man ofta hänsyn till att elever har olika behov och olika
            förutsättningar. I det moderata Sverige, i den moderata skolan
            finns inte något sådant utrymme, utan det ska vara en nationell
            skolpeng.
          </note>
          <note>
            Jag menar också att det den svenska skolan minst behöver är en
            pajkastning mellan de politiska partierna. Jag tror att vi i grunden
            är ganska överens om de högt ställda ambitioner som vi har i Sverige.
            Jag tror också att vi kan vara överens om att en tidig uppföljning
            är väldigt viktig. Sedan vet jag att vi inte är överens om hur
            resurserna ska riktas till skolan. När regeringen föreslog att
            vi skulle öronmärka pengar till den svenska skolan var faktiskt
            inte Moderaterna med på det. Moderaterna röstade nej till detta.
            Det är lätt att säga en massa saker, men när det gäller handling,
            Sten Tolgfors, är det väl också viktigt att visa vad man går för?
          </note>
          <note type="speaker">
            Anf. 65 FÖRSTE VICE TALMANNEN:
          </note>
          <note>
            Jag vill påpeka att Sten Tolgfors inte har rätt till ytterligare
            anförande.
          </note>
          <note type="speaker">
            Anf. 66 ULF NILSSON (fp):
          </note>
          <note>
            Herr talman! När vi Folkpartiet har kommit fram till att vi behöver
            en statlig finansiering för skolan är ett av huvudargumenten att
            kommunaliseringen har medfört en sådan bristande likvärdighet.
            Man kan se kommuner som ligger några mil ifrån varandra som lägger
            helt olika summor på till exempel grundskolan, trots att den ena
            kommunen, som kanske lägger mindre, har betydligt större problem.
            Så är det till exempel om man jämför Lund och Malmö där jag bor.
            Malmö lägger mycket mindre pengar per grundskoleelev.
          </note>
          <note>
            En skolpeng skulle skapa likvärdiga förutsättningar. Sedan är
            utgångspunkten för oss att ungefär en fjärdedel av de statliga
            resurserna skulle öronmärkas för särskilda behov, för nyckeltal
            som född med annat språk och så vidare, och att de skulle fördelas
            lokalt. Det är fullt möjligt att göra det. Problemet med kommunaliseringen
            är ju att vi har fått en mindre likvärdig skola.
          </note>
          <note>
            Vi har väldigt många obehöriga lärare i skolan. Det finns olika
            statistik. Den senaste uppgiften jag har sett är 20 %, och då
            skriver man särskilt att man inte räknar med alla de lärare som
            faktiskt är lärarutbildade men inte utbildade för det ämne de
            undervisar i eller stadium de undervisar på. Då blir det ännu
            fler som egentligen inte är utbildade för det jobb de har.
          </note>
          <note>
            Det här personalbidraget startades under devisen fler vuxna i
            skolan. Det säger en hel del om hur man tänkte. Det var inte innehållet,
            inte utbildningen hos de människor man anställde som var det viktiga,
            utan det viktiga var helt enkelt att det blev fler vuxna i skolan.
            Det är egentligen lika dumt som att säga att det behövs fler vuxna
            på sjukhuset. Det behövs fler utbildade människor. Vi säger naturligtvis
            också att det är viktigt att ha kuratorer och så vidare. Vi vill
            ha mer utbildad personal. Men i verkligheten har inte pengarna
            använts på det sättet.
          </note>
          <note>
            Nej, jag märker att vi får vänta på konkreta besked. Jag är rädd
            för att det inte kommer några besked före valet från skolministern
            eller från regeringen. Vi får satsa på en kursändring som vi i
            alliansen föreslår och har gett tydliga förslag för.
          </note>
          <note type="speaker">
            Anf. 67 Statsrådet IBRAHIM BAYLAN (s):
          </note>
          <note>
            Herr talman! Vi har på många sätt en väldigt bra skola med engagerade
            lärare, elever, föräldrar och skolledare som gör sitt yttersta
            för att se till att alla elever får en bra utbildning i Sverige.
            Jag tror att det är viktigt både för Sveriges framtid och för
            de individer det handlar om.
          </note>
          <note>
            Vi kan konstatera att i dag har vi en skola där 10 % av en elevkull
            inte når behörighet för gymnasiets nationella program. Det är
            naturligtvis 10 % för mycket. Det är därför regeringen vidtar
            ett flertal åtgärder som handlar om exempelvis en tidigare uppföljning
            med individuella utvecklingsplaner redan från första året, nationella
            prov från tredje årskursen och obligatoriska kvalitetsredovisningar
            för att också på det viset sätta press på kvalitetsarbetet i alla
            skolor i landet.
          </note>
          <note>
            Men jag tror också att vi behöver öka resurserna till den svenska
            skolan. Vi satsar sammanlagt 15 miljarder under fem år på att
            se till att det anställs 15 000 fler lärare och andra specialister
            i skolan.
          </note>
          <note>
            Jag tror också att det är viktigt att vi vågar se att när vi
            pratar om 10 % som inte når behörighet för gymnasiets nationella
            program är det inte 10 % i varje klassrum i varje skola. I många
            av våra skolor är det näst intill 100 % av eleverna som klarar
            behörighet till gymnasiet, men i alltför många skolor är det inte
            ens hälften. Många av de skolorna finns i våra segregerade områden.
            Därför har regeringen i sitt budgetförslag föreslagit att vi ska
            satsa 225 miljoner kronor på att just stötta de skolorna och se
            till att de får bättre hjälp och stöd och bättre metodutveckling.
          </note>
          <note>
            Det intressanta i detta är ju det största partiet i den borgerliga
            alliansen säger nej till den här satsningen. Jag menar att det
            inte handlar om vad man säger, utan att det är vad man gör som
            är det viktiga.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2005/06:36 om avgifter i skolan
          </note>
          <note type="speaker">
            Anf. 68 Statsrådet IBRAHIM BAYLAN (s):
          </note>
          <note>
            Herr talman! Torkild Strandberg har frågat mig vad jag tänker
            göra för att bibehålla möjligheten för skolan att ta ut rimliga
            belopp till utflykter och besök.
          </note>
          <note>
            I mitt svar utgår jag ifrån att Torkild Strandberg i sin fråga
            avsett förhållandena i grundskolan och motsvarande skolformer.
            Det förslag om ändring av skollagen som Torkild Strandberg tar
            upp avser nämligen endast dessa skolformer.
          </note>
          <note>
            I skollagen (1985:1100) slås fast att utbildningen i grundskolan
            ska vara avgiftsfri. Detta är en av de grundläggande principerna
            i den svenska skolpolitiken. Alla elever har rätt till en likvärdig
            utbildning av hög kvalitet och tillgången till utbildning i grundskolan
            får aldrig vara beroende av ett hushålls ekonomiska förutsättningar.
            I skollagens portalparagraf (1 kap. 2 §) stadgas också att alla
            barn och ungdomar oberoende av kön, geografisk hemvist samt sociala
            och ekonomiska förhållanden, ska ha lika tillgång till utbildning
            i det offentliga skolväsendet.
          </note>
          <note>
            I dagens skollag finns ett undantag från avgiftsförbudet som
            för grundskolan innebär att det i verksamheten får förekomma enstaka
            inslag som kan medföra en obetydlig kostnad för eleverna. Med
            detta avses enligt förarbetena kostnader för något enstaka museibesök
            eller för en biljett med kommunala transportmedel.
          </note>
          <note>
            Den senaste tiden har det kommit flera signaler om att det blir
            allt vanligare med inslag i utbildningen som kostar pengar för
            eleverna. Det handlar dels om återkommande kostnader för till
            exempel inträde och mat vid studiebesök och liknande aktiviteter,
            men även om högre kostnader vid exempelvis skolresor. En enstaka
            färdbiljett eller inträdesavgift kanske inte är en betungande
            utgift i sig, men om det är en återkommande kostnad kan den sammanlagda
            kostnaden lätt bli påfrestande för ett hushåll med känslig ekonomi.
            Detta är inte förenligt med principen om alla elevers rätt till
            en likvärdig utbildning.
          </note>
          <note>
            Studiebesök, utflykter och skolresor kan många gånger vara ett
            värdefullt inslag i utbildningen och en möjlighet för eleverna
            att få uppleva något som de annars inte skulle ha tagit del av.
            Enligt min uppfattning måste det dock vara en självklar utgångspunkt
            att huvudmannen står för kostnaderna för sådana inslag, även om
            man också kan tänka sig situationer då eleverna själva bidrar
            genom att samla in pengar. Detta får dock aldrig ha karaktären
            av en avgift.
          </note>
          <note type="speaker">
            Anf. 69 TORKILD STRANDBERG (fp):
          </note>
          <note>
            Herr talman! Tack, skolministern, för svaret! I det skollagsförslag
            som skolministern har lagt fram slår man fast att alla avgifter
            i skolan ska vara förbjudna, otillåtna. Jag tror att vi alla som
            finns representerade i den här riksdagen är överens om att skolan
            ska vara kostnadsfri. Vad den här diskussionen handlar om är just
            de små avgifterna. Det handlar om möjligheten att då och då göra
            ett museibesök eller att man ska ha möjlighet att göra en utflykt
            med klassen.
          </note>
          <note>
            Det skolministern har lagt fram som förslag till ny skollag har
            tagits på allvar i Sverige, och det måste ju glädja skolministern.
            Dagens Eko har gjort en rundringning till landets samtliga kommuner,
            och enligt den enkäten har redan hälften av landets kommuner infört
            ett sådant här förbud.
          </note>
          <note>
            Jag kommer från Landskrona i Skåne, och där har skolministerns
            partivänner tolkat det här förslaget ganska strikt. I min hemkommun
            förväntas inte längre föräldrar kunna bidra med en matsäck till
            barnen när det är utflykt eller idrottsdag. Två korvsmörgåsar
            och kanske en termos choklad betraktas som för mycket. Och diskussionen
            slutar inte här. Hemma i Landskrona pågår just nu en diskussion
            om hur man ska betrakta frukt i skolan. Är det okej att föräldrar
            skickar med en nyttig frukt på förmiddagen till sina barn, eller
            är också det någonting som ska stoppas och hindras? Nästa steg
            handlar om någonting som vi kanske allihop kommer ihåg från vår
            skoltid, nämligen den återkommande skolfotograferingen. Ska den
            få förekomma på skoltid, eller bryter det mot regeln om avgiftsförbud
            i skolan?
          </note>
          <note>
            Alltså: Det är de här sakerna som nu diskuteras på föräldramötena
            i Landskrona inte hur barnen ska bli bättre i matematik eller
            hur resultaten i engelska ska förbättras. Nej, man diskuterar
            om en clementin på förmiddagsrasten är okej eller om det i skolministerns
            Sverige ska förbjudas.
          </note>
          <note>
            Jag drar två slutsatser av detta. Den första gäller ansvaret
            för våra barn. Jag tycker att föräldraansvaret i Sverige behöver
            stärkas. Jag menar att man kan förvänta sig av alla föräldrar
            att man ska kunna skicka med matsäck när det är idrottsdag. Jag
            tycker att man kan förvänta sig en clementin på förmiddagsrasten,
            och jag tycker att 25 kr för ett museibesök är rimligt, om besöken
            inte sker för ofta.
          </note>
          <note>
            Den andra slutsatsen gäller ekonomin. Det finns alldeles för
            många fattiga barn och fattiga föräldrar i Sverige. Fattigdomen
            håller på att bita sig fast i vårt land. Då väljer skolministern
            och regeringen att förbjuda symtomen, det som visar att fattigdomen
            finns i vårt land. Nu ska man förbjuda 25 kr för ett museibesök.
            2004 var 420 000 människor i Sverige beroende av socialbidrag.
            En femtedel av de ensamstående mammorna var beroende av socialbidrag.
            Detta är ett tecken på denna fattigdom som biter sig fast.
          </note>
          <note>
            Men problemen slutar ju inte när skoldagen är slut. De här barnen
            är ju fattiga också på eftermiddagen. De är fattiga när det lackar
            mot jul, och de är fattiga på sommarlovet, skolministern. Och
            då finns det inga förbud i beredskap. Jag undrar därför: Vad är
            receptet? Vad är skolministerns politik för att undanröja problemet
            att vi har för många fattiga barn i Sverige i stället för att
            försöka dölja symtomen genom att säga att museibesök då och då
            inte är tillåtna?
          </note>
          <note type="speaker">
            Anf. 70 STEN TOLGFORS (m):
          </note>
          <note>
            Herr talman! Det regeringen i praktiken föreslår är ett skolreseförbud
            och ett utflyktsförbud som gör även enstaka mindre deltagaravgifter,
            som är det vi pratar om nu, olagliga.
          </note>
          <note>
            Skolverket kritiserar skolministern även här. Man menar att det
            är okej med enstaka inslag som kan ge obetydlig kostnad, men att
            efterlevnaden av detta, som har varit problemet i Sverige hittills,
            är en ren tillsynsfråga.
          </note>
          <note>
            Så varför ska då lagen förändras? Ja, Baylan motiverar det med
            att en enstaka färdbiljett eller ett inträde kanske inte är betungande
            men att en regelbundet återkommande kostnad kan vara det. Ja,
            men lagen säger ju redan att det är fråga om enstaka inslag. Enstaka
            kan i dag faktiskt tolkas som till och med årligen återkommande,
            ser man när man ser på landets kommuner.
          </note>
          <note>
            Förslaget är också, precis som Baylans övriga förslag, fullt
            av inkonsekvenser. Matsäck kan vara okej, men inte deltagaravgift
            ens för tunnelbana eller buss till skidbacke, och man får inte
            betala för en matsäck. Däremot är det helt okej om aktiviteter
            sker på fritiden.
          </note>
          <note>
            Jag instämmer med Torkild Strandberg när han ifrågasätter hela
            tanken. Varför blir barn gladare av att se kamraterna åka slalom
            på helgen och aldrig själva få möjlighet att pröva? Hur kommer
            fler att få möjlighet att pröva till exempel att åka skidor om
            möjligheten i skolan tas bort därför att det där skulle kosta
            en femtiolapp? Har de bättre råd utanför skolan att åka slalom
            eller göra utflykter eller resor, de barn som kommer från familjer
            med svag ekonomi?
          </note>
          <note>
            Alternativet, om man förbjuder avgifter helt, är att skolan måste
            ta pengar från undervisningen i stället. Som framgick av den tidigare
            debatten här har Sverige en skola där resultaten starkt påverkas
            av socioekonomisk bakgrund. Måste man alltså ta pengar från undervisningen
            för att täcka det man tidigare fick in i mindre avgifter, ja,
            då drabbar det just de barn som kommer från socioekonomiskt svaga
            hushåll, alltså de barn som redan i dag har störst kunskapsbrister
            i skolan.
          </note>
          <note>
            Jag instämmer också i Strandbergs analys av att det regeringen
            ägnar sig åt är att dölja problem. Problemet är fattiga familjer
            och jobbrist, och det är regeringen ansvarig för. En kvarts miljon
            barn lever i fattiga familjer. Inte ett enda barn i Sverige, Ibrahim
            Baylan, kommer att få det ekonomiskt bättre ställt för att du
            förbjuder även mindre deltagaravgifter i skolan.
          </note>
          <note>
            Ett annat alternativ man kan tänka sig är att skolan går mot
            mer av en bullbaksekonomi, där barn och föräldrar i ökande grad
            tvingas delta i försäljning av bingolotter, jultidningar och hembakta
            bullar. Hur många föräldrar upplever det tyngande? Vem köper lotterna?
            Ja, det är klart att det ofta är föräldrarna. Hur många ensamstående
            mammor kan avsätta mer tid för den typen av aktiviteter?
          </note>
          <note>
            Man ska också minnas att Skolverket, trots vad skolministern
            just sade, har haft kritik också emot detta. Man säger att den
            kostnadsfria utbildningen ska utesluta krav på tjänster som föräldrarna
            står för. Det är till och med fel att kräva närvaro vid avslutningar,
            utflykter och skolresor. Regeringen stänger alltså alla dörrar
            inte bara en.
          </note>
          <note>
            Det ligger också en djup inkonsekvens i att regeringen tycker
            att det är okej med avgifter i förskolan då handlar det om tusentals
            kronor men inte en krona i grundskolan. Ännu mer gäller detta
            kanske synen på kristna friskoleelever. De kan komma att få betala
            deltagaravgifter på 60 00070 000 kr per år, därför att skolministern
            lägger fram ett förslag där en kristen friskola godkänns för att
            få verka men inte får offentliga bidrag. Var finns konsekvensen
            i det?
          </note>
          <note>
            Detsamma gäller det skolministern sade om att han vill ge alla
            elever rätt till en avgiftsfri utbildning.
          </note>
          <note>
            Slutligen, bara för att testa skolministerns resonemang, vill
            jag ställa en fråga. Jag har förstått att skolministern tycker
            att det är fel att föräldrar köper miniräknare till sina barn.
            Men idrottsskor då, som kan kosta tusentals kronor och som man
            behöver använda i ämnet idrott och hälsa? Vill skolministern förbjuda
            föräldrar att köpa löparskor för en tusenlapp, till exempel?
          </note>
          <note>
            Jag delar helt Torkild Strandbergs resonemang om att det här
            inte har någon ände och att det inte är rimligt. Vi ska ha en
            avgiftsfri grundskola, men det vi här talar om är mindre deltagaravgifter
            på 50100 kr som möjliggör en högre kvalitet på verksamheten för
            eleverna i skolan.
          </note>
          <note type="speaker">
            Anf. 71 LARS-IVAR ERICSON (c):
          </note>
          <note>
            Herr talman! Jag noterar att Torkild Strandberg använde orden
            fattiga barn, och det kom mig att tänka på min egen skoltid på
            50- och 60-talen, då det naturligtvis också fanns fattiga barn.
            Men det var ändå så att under min småskole- och folkskoletid var
            det trots allt självklart att alla elever deltog i den årliga
            halvdagsutflykten och att alla föräldrar ställde upp med avgiften
            för den.
          </note>
          <note>
            Jag tror att även dagens föräldrar är måna om sina barn och själva
            är kompetenta att disponera sin ekonomi, och att det finns utrymme
            för en mindre egenavgift till utflykter och skolresor.
          </note>
          <note>
            Låt mig då ta fram en egen erfarenhet. När ett av våra barn började
            på högstadiet så samlades elever, föräldrar, klassföreståndare
            och rektor för att samtala om möjligheten att göra en resa före
            nians slut. Alla var överens om att den resan skulle vara inom
            Sverige, att det skulle vara överkomliga kostnader och att alla
            skulle kunna följa med. Eleverna skulle då spara, jag tror det
            var någon hundralapp per termin, och de pengarna sattes in på
            en gemensam klasskassa. Den som till äventyrs skulle ångra sig
            och inte följa med på resan skulle få pengarna tillbaka. Dessutom
            skulle pengar anskaffas genom bullförsäljning, lotterier och andra
            arrangemang. Skolans rektor tyckte att det här var en viktig resa.
            Den skulle vara inom Sverige, och det skulle vara viktiga inslag
            av historia och geografi, så skolan gav också bidrag.
          </note>
          <note>
            Att få göra en resa tillsammans och jobba tillsammans inför den
            resan hjälpte till att svetsa samman denna högstadieklass, och
            det ökade också kontakten mellan föräldrarna. Hela klassen deltog
            i resan, och de fick ett minne för livet.
          </note>
          <note>
            När jag nu lyssnar till skolministern tycker jag mig höra att
            denna kombination av en mindre egenavgift, insamlingsarrangemang
            och bidrag från skolan inte kan vara tillåtet i fortsättningen.
            Det rimmar dåligt med en åsikt som vi ofta hör från socialdemokratiska
            skolpolitiker. De säger nämligen att de vill ha fler vuxna i skolan,
            mer engagemang från föräldrarna och mer gemenskap mellan vuxna
            och barn.
          </note>
          <note type="speaker">
            Anf. 72 Statsrådet IBRAHIM BAYLAN (s):
          </note>
          <note>
            Herr talman! Vi har i den nuvarande lagstiftningen haft en princip
            om avgiftsfrihet, med ett litet undantag där man kan ta ut en
            obetydlig avgift vid något enstaka tillfälle. Hade detta följts
            såsom det sägs i lagstiftningen tror jag inte att vi hade haft
            något större bekymmer med det inte om det varit fråga om en enstaka
            avgift någon gång.
          </note>
          <note>
            Tyvärr har det dock inte varit riktigt så. Jag har haft kontakt
            med många föräldrar som vittnar om något helt annat. Jag deltog
            nyligen i ett radioprogram. Där berättade en ensamstående trebarnsmamma
            om sin verklighet just när det gäller grundskola och avgifter.
            Hon hade tre barn i grundskoleåldern och redogjorde för de ständiga
            kraven om insatser hemifrån. En gång, två gånger eller tre gånger
            under ett skolår gick bra. Det klarade hon. Det hade hon ekonomi
            för.
          </note>
          <note>
            Men för den ensamstående mamman med tre barn i grundskoleåldern
            innebar de ständiga kraven på 100 kr, 200 kr, 150 kr att det blev
            allt svårare att klara ekonomin. Det blev också allt svårare att
            förklara för barnen varför de inte kunde vara med. Inte heller
            ville hon gärna säga det i skolan eftersom hon skämdes för att
            inte kunna ta ansvar för sina barn, för att hennes barn inte kunde
            vara med som alla andra. I stället vittnade hon om att hon då
            och då sjukskrev barnen, när pengarna inte räckte till.
          </note>
          <note>
            Detta kanske är ovanligt i moderaternas Danderyd och Täby. Det
            kanske inte är en verklighet som moderater helt känner igen, men
            för många människor i vårt land är det en verklighet. Det är en
            verklighet där man gärna vill ta ansvar för sina barn, gärna vill
            att barnen känner sig som alla andra, men man kanske inte har
            de ekonomiska möjligheterna till det.
          </note>
          <note>
            Då frågar man sig: Var grundtanken bakom en gemensam och sammanhållen
            skola verkligen att vi skulle stigmatisera barn på grund av deras
            sociala bakgrund? Jag menar att det inte var det. För mig som
            socialdemokratisk skolminister är det inte bara fråga om tomma
            ord när vi säger att vi ska ha en avgiftsfri skola som är till
            för alla. Det måste också bli fråga om konkret handling. Om vi
            ser att vi har en lagstiftning som inte riktigt fungerar måste
            vi handla. Vi måste se till att den svenska grundskolan är öppen
            för alla och därmed också avgiftsfri och gemensamt finansierad.
          </note>
          <note>
            Jag hör Centern, Folkpartiet och Moderaterna säga att vi ska
            ha en avgiftsfri skola, och samtidigt undra om vi inte kan låta
            det vara möjligt för skolorna att ta ut avgifter. Ska skolan vara
            avgiftsfri eller ska den inte vara det? Jag menar att den grundläggande
            tanken med den gemensamma skolan är att ge alla elever en bra
            och grundläggande utbildning och se till att de kan delta som
            fullvärdiga individer. Om man öppnar upp möjligheten för skolor
            att ta ut avgifter riskerar man att hamna i den situation som
            väldigt många barn och föräldrar hamnat i.
          </note>
          <note>
            Som sagt, jag tycker också att det här är knepigt det är viktigt
            att framhålla. Det är knepigt. Det är klart att det är viktigt
            att kunna ha social verksamhet i skolan. Det är klart att det
            är viktigt att kunna göra museibesök. Det är klart att man ska
            kunna göra utflykter och annat, såsom klassresor. Det är en värdefull
            del av skolan. Men skolan måste kunna klara av detta inom den
            gemensamma finansieringen. Vi är ett av de länder i världen, vilket
            också borgarna ofta framhåller, som satsar mest resurser på skolan.
            Då borde det rimligtvis också finnas utrymme för den typen av
            aktiviteter om de ingår i utbildningen.
          </note>
          <note type="speaker">
            Anf. 73 TORKILD STRANDBERG (fp):
          </note>
          <note>
            Herr talman! Skolministern anklagar oss på den borgerliga kanten
            för att med ena handen, eller hur man nu ska uttrycka det, vara
            för en avgiftsfri skola och samtidigt säga att det är okej med
            vissa avgifter. Skolministern behöver inte gå så långt som till
            den borgerliga alliansen för att hitta exempel på det. I dagens
            svar på min interpellation säger skolministern: En enstaka färdbiljett
            eller inträdesavgift kanske inte är en betungande utgift i sig
            men om det är en återkommande kostnad kan den sammanlagda kostnaden
            lätt bli påfrestande för ett hushåll med känslig ekonomi. Resonemanget
            slutar i att det skolministern står för är att totalförbjuda avgifter.
          </note>
          <note>
            Vi behöver dock inte gå längre tillbaka i historien än till i
            torsdags då Inger Davidson, som representerar det fjärde benet
            i den borgerliga alliansen, ställde en liknande fråga till skolministern.
            Då svarade han: Att som förälder kunna bidra till sitt barns skolgång
            till en utflykt, till ett museum eller en bussresa finns inget
            som hindrar vare sig i dag eller i morgon, vare sig med den gamla
            eller med den nya skollagen. Jag undrar lite grann hur skolministern
            ska ha det. Är det med den nya skollagen okej att ta ut en avgift
            för ett museibesök eller är det inte det? Är det torsdagens besked
            eller tisdagens besked som gäller, Ibrahim Baylan?
          </note>
          <note>
            Låt mig också ta upp det som nämndes om att lagen inte fungerat,
            att kommunerna inte följt den och att vi därför måste ändra den.
            Jag är en något främmande fågel när det gäller skoldebatter. Jag
            har min dagliga verksamhet i justitieutskottet. Om man applicerade
            skolministerns resonemang på min dagliga verksamhet skulle det
            innebära att vi avskaffade eller ändrade en lag som inte fungerar,
            att vi inte längre brydde oss om en lag som folk inte följer utan
            i stället ändrade den. Vi skulle alltså fullständigt ändra förutsättningarna
            när folk struntade i att följa lagen.
          </note>
          <note>
            Det är ett märkligt resonemang. Det måste väl vara skolministerns
            ansvar att se till att kommuner och skolor följer den lagstiftning
            som vi gemensamt fattat beslut om. Vad har vi ett Skolverk till
            om de konstaterar att kommunerna inte följer lagstiftningen och
            sedan glatt sätter sig ned och tittar på när de fortsätter att
            inte följa den? Är inte det en oerhört passiv hållning, skolministern?
          </note>
          <note>
            Jag tror att det här beslutet framför allt kommer att drabba
            dem som har det sämst. De kommer att berövas intryck som de är
            i större behov av att få än andra. Det är de som inte har råd
            att själva åka på utflykt till ett zoo eller gå på ett museum,
            eller som kommer från miljöer där detta inte tillhör vardagen,
            som kommer att drabbas av att ingen för en billig peng hjälper
            dem att anordna dessa besök. Det är dem skolministern kommer att
            beröva de viktiga intrycken.
          </note>
          <note>
            Sedan raljerar skolministern över varifrån vi kommer och vilka
            erfarenheter vi har. Jag kommer från en kommun med 38 000 invånare.
            Drygt 2 000 av dessa invånare är beroende av socialbidrag varje
            dag. 25 % av barnen som växer upp i mitt Landskrona lever tillsammans
            med föräldrar som varje dag helt eller delvis är beroende av socialbidrag
            för att klara uppehället. Det är en generation som aldrig kommer
            att lära sig att göra kopplingen mellan utfört arbete, att kunna
            betala hyran och ha mat på bordet. Och för att rå på detta vill
            skolministern förbjuda skolresor! Det är ganska ynkligt.
          </note>
          <note type="speaker">
            Anf. 74 STEN TOLGFORS (m):
          </note>
          <note>
            Herr talman! Skolministerns enda besked är att pengar ska tas
            från undervisningen. Det drabbar de barn som har störst behov
            av stöd. För dem vill skolministern minska resurserna i skolan
            ytterligare fast de redan i dag inte får vad de behöver.
          </note>
          <note>
            Även jag noterade i torsdags att skolministern försökte ta sig
            ur situationen genom att hänvisa till att frivilliga bidrag skulle
            vara okej. Skolministern kan ju inte ens sitt eget skollagsförslag!
            I förarbetena till den nya skollagen sägs: Skolverket har uttalat
            att även om huvudmannen anger att till exempel deltagande i en
            resa eller friluftsverksamhet är frivilligt för eleverna, och
            att det finns kostnadsfria alternativa verksamheter i skolan,
            kan detta inte anses förenligt med värdegrunden i skollagen. Sedan
            kommer skolministern till riksdagen och har glömt vad han själv
            varit med och fattat beslut om.
          </note>
          <note>
            Nu vet vi i och för sig att det förmodligen inte finns majoritet
            för den nya skollagen, att den ska förhandlas på nytt och så vidare.
            Jag noterar dock, precis som Torkild Strandberg, att beskeden
            varierar beroende på när man frågar skolministern. Han säger en
            sak och skriver en annan.
          </note>
          <note>
            Jag fick inget som helst svar vad gäller de kristna friskolorna.
            Det är tydligen okej att ta ut deltagaravgifter på 60 00070 000
            kr därför att man godkänner dem för verksamhet men inte för bidrag.
            Jag fick heller inget svar på var gränsen ska dras vad gäller
            idrottskläder som eleverna behöver i skolan, till exempel idrottsskor
            och träningsoveraller.
          </note>
          <note>
            Jag noterar också att Skolverket säger att de problem som finns
            i dag och de finns, påstå inte att vi moderater hävdar någonting
            annat är en tillsynsfråga. Det handlar om hur man tillämpar den
            lag som finns.
          </note>
          <note>
            Moderaterna vill inte alls öppna för några skolavgifter. Det
            är väl nästa grej som skolministern nu kommer att åka landet runt
            och påstå och som är helt felaktigt. Det är den taktik han använder.
            Men vi vill heller inte ändra lagen.
          </note>
          <note>
            Skolministern kan inte ens själv reda ut vad konsekvenserna egentligen
            blir. Här har Skolverket och lärarfack varnat för att förändra
            lagen, och skolministern kan inte ge svar på tal. Därför behöver
            lagen inte ändras.
          </note>
          <note type="speaker">
            Anf. 75 LARS-IVAR ERICSON (c):
          </note>
          <note>
            Herr talman! Vad är det egentligen som upprör allmänheten? Ett
            mått på detta kan man se om man läser insändarsidorna i olika
            tidningar. Jag har de senaste veckorna följt insändarsidorna i
            tre skånska tidningar. Jag har då lagt märke till flera insändare
            som förvånar sig över det som de betecknar som ren och skär klåfingrighet.
          </note>
          <note>
            Man ifrågasätter från Socialdemokraterna familjernas rätt att
            själva bestämma över sin ekonomi. Man förhindrar dem att med en
            mindre summa pengar bidra till en utflykt eller en skolresa. Det
            är sådana saker som har en positiv inverkan på klassens gemenskap
            och betyder så mycket för de enskilda eleverna. Att de får vara
            tillsammans även utanför klassrummet och skolgården är mycket
            värdefullt.
          </note>
          <note>
            Jag vill därför vädja till skolministern att myndigförklara föräldrarna
            att själva få avgöra vad det är som är rimligt. Jag tror inte
            att det behövs något politiskt förmyndarskap utan mer av sunt
            förnuft. De enskilda skolorna och de enskilda hemmen är fullt
            kompetenta att själva bestämma.
          </note>
          <note type="speaker">
            Anf. 76 Statsrådet IBRAHIM BAYLAN (s):
          </note>
          <note>
            Herr talman! Jag tror inte att Sveriges elever, Sveriges föräldrar
            eller för den delen Sveriges skolor är förtjänta av den typ oseriös
            debatt som flera av debattörerna för. Det är viktigt att vi är
            sakliga med varandra. Det förtjänar Sveriges skolor, eleverna
            och också föräldrarna.
          </note>
          <note>
            Att ta ut en obligatorisk avgift är inte frivillighet eller att
            låta föräldrarna bestämma. Det är ändå att ta ut en avgift. Det
            är vad det handlar om. Det handlar inte om att förbjuda resor.
            Resor är bra. Det handlar inte om att förbjuda museibesök. Museibesök
            är bra.
          </note>
          <note>
            Det handlar helt enkelt om hur vi finansierar den verksamhet
            som ingår i vår obligatoriska skola. Om vi har verksamhet som
            gör att vissa elever inte kan delta för att de eller deras föräldrar
            inte har de ekonomiska förutsättningarna, ska vi då göra som den
            borgerliga alliansen nu föreslår och blunda för detta och säga:
            Ja, men de flesta kan ju?
          </note>
          <note>
            Jag menar att det viktigt att vi har en skola som är för alla
            och som är öppen för alla. Det är också som mycket riktigt har
            framhållits här så att i den lag vi har handlar det om enstaka
            avgifter. Men verkligheten har inte sett sådan ut. Det är viktigt
            att inte blunda för verkligheten och hänvisa till en lag.
          </note>
          <note>
            Det intressanta är när man hör Torkild Strandberg säga: Jag sitter
            i justitieutskottet. Där kommer vi fram till att när en lag inte
            fungerar ändrar vi den. Det är precis vad vi gör, Torkild Strandberg.
            Vi föreslår en förändring därför att vi ser att tillämpningen
            inte fungerar såsom grundtanken var.
          </note>
          <note>
            Det har vi också märkt på flera sätt genom de frivilligorganisationer
            som engagerar sig för barns bästa som till exempel Rädda Barnen
            och Majblomman. Det har vi också till viss del fått veta via de
            medborgarkontakter vi har både via Skolverket och via departementet.
          </note>
          <note>
            Det är viktigt att framhålla här att vad vi föreslår är att den
            svenska skolan ska vara avgiftsfri för att den ska vara tillgänglig
            för alla oavsett föräldrarnas ekonomiska situation. Den ska vara
            gemensamt finansierad. Vi bidrar till att öka resurserna för den
            svenska skolan, och på det viset möjliggör vi också verksamhet
            utanför skolan.
          </note>
          <note>
            Det gör vi genom att bidra direkt till den svenska skolan. Vi
            gör det med 15 miljarder för personalförstärkningar. Vi gör det
            med 450 miljoner för att stärka det individuella programmet och
            225 miljoner för att stärka förutsättningarna i de skolor där
            man har det sämst.
          </note>
          <note>
            Vi har också en vilja, en handling och en politik som gör någonting
            åt de skillnader och de orättvisor vi fortfarande kan ha i världens
            mest jämlika skola.
          </note>
          <note>
            Herr talman! Jag menar också att det blir lite oseriöst när man
            drar in de religiösa konfessionella friskolorna. Detta har ingenting
            att göra med dem över huvud taget. Här diskuterar vi den paragraf
            i skollagen som handlar om avgiftsfrihet i skolorna. Konfessionella
            fristående skolors möjligheter till bidrag eller inte avgörs av
            Skolverket enligt gällande lagstiftning.
          </note>
          <note>
            Det vi föreslår i den nya lagstiftningen är att undervisningen
            ska vara icke-konfessionell. De konfessionella inslagen i skolorna
            ska vara frivilliga. Det är just för att se till att alla skolor
            är öppna för alla. Det är väl ändå en princip som vi alla kan
            vara överens om. De skolor som vi finansierar gemensamt i vårt
            land ska vara öppna för alla.
          </note>
          <note>
            Om man har en skola som i princip ska följa läroplaner och kursplaner
            menar jag också att det rimliga är undervisningen är objektiv
            och allsidig och inte tendentiös eller för den delen predikande.
            Att blanda dessa två saker är ganska oseriöst.
          </note>
          <note type="speaker">
            Anf. 77 TORKILD STRANDBERG (fp):
          </note>
          <note>
            Herr talman! Jag vill avsluta med att säga ett par saker. Först
            och främst tycker jag att ministern ska tänka på att mängder men
            människor i det här landet i beslutande ställning varje dag tar
            ministerns inlägg på allvar. Bland annat Ekoredaktionens rundringning
            har visat att man runtom i landet tar förbudet på största allvar.
          </note>
          <note>
            På vissa håll där jag kommer ifrån har man dragit det så långt
            att man vill förhindra två korvsmörgåsar och en termos choklad.
            Man diskuterar att stoppa frukten på förmiddagsrasten, och fotografering
            ska inte få förekomma i skolan. Ministern ska betänka det och
            ha med sig att människor i beslutande ställning faktiskt tar ministerns
            uttalanden på allvar.
          </note>
          <note>
            Det får det resultat som vi var inne på tidigare. Föräldramöten,
            möten i skolor, rektorers tid och lärares tid ägnas åt: Hur ska
            vi kunna kringgå ett beslut som vi tycker är dåligt så att vi
            kan åka till museer och göra en utflykt till djurparken? Den tiden
            behövs för att läggas på annat och inte på att kringgå ett ganska
            dåligt förslag.
          </note>
          <note>
            Till sist tycker jag att ministern också ska fundera på hur de
            allra fattigaste barnen har det. De är fattiga även när skoldagen
            är slut, och det kommer vi inte åt med det här beslutet. De är
            fattiga när det är jul och på sommarlovet.
          </note>
          <note>
            Det finns bara ett svar på det. Det handlar om att 420 000 människor,
            de 20 % av de ensamstående kvinnorna som inte kunde leva på sin
            lön utan behövde socialbidrag förra året, måste lyftas ur detta.
          </note>
          <note>
            Det som skolministern och regeringen föreslår är kosmetika. Att
            man ska komma åt fattigdomen genom att förbjuda 25 kr till ett
            museibesök är illa genomtänkt, och ministern bör fundera ett varv
            till.
          </note>
          <note type="speaker">
            Anf. 78 Statsrådet IBRAHIM BAYLAN (s):
          </note>
          <note>
            Herr talman! Om Torkild Strandberg hade bemödat sig om att läsa
            förslaget hade han inte behövt oroa sig för kaffe i termos eller
            för den delen choklad och smörgåsar. I förslaget står det uttryckligen
            att det kan vara okej att någon gång ha med sig en matsäck. Jag
            kan rekommendera en läsning av själva förslaget.
          </note>
          <note>
            Jag tycker att det är bra att man tar detta på allvar. Det är
            allvarligt varje gång ett barn inte kan delta i skolans verksamhet
            därför att föräldrarna inte har en sådan ekonomisk situation att
            de ständigt kan stå med pengar till skolan. Det är en skola som
            vi alla i grunden är överens om ska finansieras gemensamt, som
            det låter i varje fall.
          </note>
          <note>
            Vad ska vi då göra utanför skolan? Den socialdemokratiska regeringen
            har föreslagit höjda barnbidrag just för att göra det bättre för
            barnen. Det är ett barnperspektiv som ligger bakom det.
          </note>
          <note>
            Vi har lagt fram en budget som har fokus på att sätta människor
            i arbete och se till att fler människor har ett arbete att gå
            till och en egen lön att leva på. Det är en stark budget. Det
            handlar om att se till att det blir 55 000 fler i arbete i Sverige
            under de kommande åren.
          </note>
          <note>
            Ett arbete är en grundförutsättning för alla. Det gäller både
            för föräldrarna och för föräldrarnas ekonomi. Men det påverkar
            naturligtvis också hur barnen har det både hemma och i sin vardag.
          </note>
          <note>
            Jag tror att det är viktigt att vara tydlig när det gäller det
            här. Det är klart att det är värdefullt för skolan att kunna göra
            utflykter. Många gånger kan det också ingå som en del av undervisningen
            att till exempel besöka ett museum. Detta förslag handlar inte
            om det. Håll inte på och blanda ihop de två sakerna!
          </note>
          <note>
            Det handlar helt enkelt om hur detta ska finansieras. Ska det
            ske genom obligatoriska avgifter eller ska det ske inom ramen
            för den gemensamma skolan? Som socialdemokrat, som tror på alla
            elevers rätt till en bra utbildning och ett deltagande i verksamheten,
            tror jag på gemensam finansiering. Jag tror inte på avgifter för
            elever och föräldrar.
          </note>
          <note>
            Överläggningen var därmed avslutad.
          </note>
          <note>
            12 § Anmälan om inkomna uppteckningar från EU-nämndssammanträde
          </note>
          <note>
            Förste vice talmannen anmälde att uppteckningar från EU-nämndens
            sammanträde fredagen den 7 oktober inkommit.
          </note>
          <note>
            13 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            14 § Förnyad bordläggning
          </note>
          <note>
            Föredrogs och bordlades åter
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 oktober
          </note>
          <note>
            Staffan Danielsson
          </note>
          <note>
            Chatrine Pålsson
          </note>
          <note>
            Gabriel Romanus
          </note>
          <note>
            Mats Odell
          </note>
          <note>
            Lena Adelsohn Liljeroth
          </note>
          <note>
            Peter Althin
          </note>
          <note>
            den 25 oktober
          </note>
          <note>
            Nina Lundström
          </note>
          <note>
            Christer Nylander
          </note>
          <note>
            Axel Darvik
          </note>
          <note>
            Börje Vestlund
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 8 november.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 oktober
          </note>
          <note>
            Gunnar Andrén
          </note>
          <note>
            Liselott Hagberg
          </note>
          <note>
            Cecilia Widegren
          </note>
          <note>
            Gunilla Carlsson
          </note>
          <note>
            Claes Västerteg
          </note>
          <note>
            Lars Tysklind
          </note>
          <note>
            Anne-Marie Ekström
          </note>
          <note>
            den 25 oktober
          </note>
          <note>
            Joe Frans
          </note>
          <note>
            Mats Odell
          </note>
          <note>
            Hans Backman
          </note>
          <note>
            Hans Backman
          </note>
          <note>
            Marietta de Pourbaix-Lundin
          </note>
          <note>
            Christer Nylander
          </note>
          <note>
            Allan Widman
          </note>
          <note>
            Cecilia Wikström
          </note>
          <note>
            Staffan Danielsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 8 november.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 oktober
          </note>
          <note>
            Anita Brodén
          </note>
          <note>
            Cecilia Widegren
          </note>
          <note>
            den 25 oktober
          </note>
          <note>
            Jeppe Johnsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 8 november.
          </note>
          <note>
            19 § Kammaren åtskildes kl. 19.52.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
