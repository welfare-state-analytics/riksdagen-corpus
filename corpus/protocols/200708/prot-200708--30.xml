<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--30</head>
          <docDate when="2007-11-23">2007-11-23</docDate>
        </div>
      </front>
      <body>
        <div>
          <note n="35cc0845">
            ﻿
          </note>
          <note n="869a2ee1">
            Riksdagens protokoll
          </note>
          <note n="666b82bf">
            2007/08:30
          </note>
          <note type="date" n="c195490a">
            Fredagen den 23 november
          </note>
          <note n="0d76665e">
            Kl. 09:00 - 15:13
          </note>
          <note n="f57df7ea">
            1 § Anmälan om fördröjda svar på interpellationer
          </note>
          <note n="ef4f791c">
            Till riksdagen hade inkommit följande skrivelser:
          </note>
          <note n="24720500">
            Interpellation 2007/08:165
          </note>
          <note n="86c7af4d">
            Interpellation 2007/08:165 Ökade risker för skattefusk
          </note>
          <note n="07bcdd71">
            Interpellationen kommer att besvaras fredagen den 7 december
            2007.
          </note>
          <note n="141edf93">
            Skälet till dröjsmålet är andra åtaganden som inte har gått att
            ändra på.
          </note>
          <note n="3ba011ab">
            Lilian Wiklund
          </note>
          <note n="8020d4fa">
            Interpellation 2007/08:173
          </note>
          <note n="44d27d35">
            Interpellation 2007/08:173 A-kassans hundradagarsregel
          </note>
          <note n="07bcdd71">
            Interpellationen kommer att besvaras fredagen den 7 december
            2007.
          </note>
          <note n="a3d4b1a2">
            Skälet till dröjsmålet är tjänsteresor.
          </note>
          <note n="354ef810">
            Karin Renman
          </note>
          <note n="4d2bfc7c">
            Interpellation 2007/08:176
          </note>
          <note n="16b197c9">
            Interpellation 2007/08:176 Legitimation för kuratorer i sjukvården
          </note>
          <note n="07bcdd71">
            Interpellationen kommer att besvaras fredagen den 7 december
            2007.
          </note>
          <note n="18901398">
            Skälet till dröjsmålet är inbokade engagemang och utrikes resor.
          </note>
          <note n="8d479c3d">
            Marianne Jenryd
          </note>
          <note n="6ea5166e">
            Interpellation 2007/08:184
          </note>
          <note n="a50ad85c">
            Interpellation 2007/08:184 Rätt till heltid
          </note>
          <note n="2ceceb46">
            Interpellationen kommer att besvaras tisdagen den 18 december
            2007.
          </note>
          <note n="a3d4b1a2">
            Skälet till dröjsmålet är tjänsteresor.
          </note>
          <note n="354ef810">
            Karin Renman
          </note>
          <note n="e7eda571">
            2 § Svar på interpellationerna 2007/08:122, 125, 132 och 152
            om förslag om nedläggning av Barnombudsmannen
          </note>
          <note type="speaker" n="cd79291c">
            Anf. 1 Socialminister GÖRAN HÄGGLUND (kd):
          </note>
          <u who="Q918261" xml:id="i-ba12fdb1539f8d65-0" n="1f05f610">
            <seg n="e67b9d82">
              Fru talman! Margareta Israelsson, Monica Green, Marina Pettersson
              och Veronica Palm har med anledning av Statskontorets rapport
              om barnpolitikens myndighetsstruktur och styrning ställt ett antal
              frågor till mig om Barnombudsmannens verksamhet, den fortsatta
              hanteringen av Statskontorets förslag och mina ambitioner med
              implementeringen av barnkonventionen och hur jag avser att barnkonventionens
              intentioner ska efterlevas i Sverige. Jag väljer att besvara dessa
              i ett sammanhang.
            </seg>
            <seg n="c751fff9">
              För några dagar sedan firade barnkonventionen sin 18-årsdag.
              En generation barn har nu alltså vuxit upp med konventionen. Sverige
              räknas som ett föregångsland i arbetet med att genomföra barnkonventionen.
              Det ställer också höga krav och förväntningar på oss att fortsatt
              stärka barns rättigheter och åtgärda de brister som fortfarande
              finns inom olika verksamheter och i tillämpningen av gällande
              lagstiftning.
            </seg>
            <seg n="0606a150">
              Vår ambition och målsättning är att ha en struktur och organisation
              för barnpolitiken som ger bästa möjliga förutsättningar för att
              stärka respekten för enskilda barns rättigheter och intressen
              och säkerställa att barn ses som kompetenta och fullvärdiga samhällsmedlemmar.
              För att barnkonventionen ska få ökat genomslag i samhället och
              för att nå barn och unga behöver vi systematiskt inhämta barns
              och ungas åsikter och ta till vara deras erfarenheter. Vi måste
              också ha tillgång till underlag om hur barnets rättigheter tillgodoses
              inom olika områden, få reda på brister, följa upp tillämpning
              av lagstiftning som rör barn och utvärdera hur barnkonventionsarbetet
              fortskrider. Det är vidare nödvändigt att det finns goda möjligheter
              till anpassat stöd och kompetensutveckling för personal som ansvarar
              för verksamheter och frågor som rör barn.
            </seg>
            <seg n="50754082">
              Vi kan se att det finns möjligheter till förbättringar när det
              gäller dessa frågor. Barnkonventionen utgör en miniminivå där
              Sverige har stora möjligheter att gå längre inom många områden
              som rör barn och deras vardag. Det förutsätter en tydlighet i
              såväl styrning som organisation för att barnkonventionen ska få
              ett effektivt genomslag bland statliga myndigheter och på kommunal
              nivå.
            </seg>
            <seg n="ce5ef5bf">
              Det är mot denna bakgrund som Statskontoret har haft regeringens
              uppdrag att se över myndighetsstrukturen för barnpolitiken. En
              utgångspunkt för översynen har varit de åtaganden som följer av
              barnkonventionen och de mål och uppgifter som riksdagen slagit
              fast för barnpolitiken. Statskontoret har analyserat hur barnpolitiken
              styrs och organiseras och lämnar olika alternativ på hur genomförandet
              av barnkonventionen kan utvecklas i dessa avseenden.
            </seg>
            <seg n="99f87755">
              Jag vill i det här sammanhanget också nämna att det pågår en
              omfattande översyn av den statliga förvaltningspolitiken. Inom
              Regeringskansliet bereds nu också en ny ombudsmannaorganisation
              och en sammanhållen diskrimineringslagstiftning. Utredningen om
              tillsyn i socialtjänsten har nyligen lämnat förslag som bland
              annat rör stärkt tillsyn över barns och ungas rättigheter. Statskontorets
              rapport ska ses i ljuset av de ambitioner regeringen har att skapa
              en effektivare och ändamålsenligare statsförvaltning som möter
              medborgarnas krav, såväl vuxnas som barns.
            </seg>
            <seg n="29bab73e">
              En konsekvens av ett av de alternativ som Statskontoret presenterar
              är att Barnombudsmannen som funktion läggs ned. Det är viktigt
              att framhålla att detta inte är aktuellt. De övriga förslag som
              Statskontoret presenterar ska vi nu noga analysera och överväga
              och jag vill inte förekomma denna beredning.
            </seg>
          </u>
          <note type="speaker" n="3c168858">
            Anf. 2 MARGARETA ISRAELSSON (s):
          </note>
          <u who="Q4955985" xml:id="i-219526a0c4b09aee-0" n="34af5644">
            <seg n="deef3e3a">
              Fru talman! Låt mig inleda med att tacka socialministern för
              svaret. Men främst vill jag tacka för det positiva beskedet att
              det inte blir någon nedläggning av Barnombudsmannen. Det känns
              betryggande, kanske framför allt mot min egen bakgrund. Just i
              år är det 20 år sedan jag tillsammans med några kolleger väckte
              den första motionen om att det skulle inrättas en barnombudsman
              i Sverige, vilket senare ledde till en utredning som tillsattes
              av dåvarande biträdande socialministern Bengt Lindqvist. Sedan
              var det den förra borgerliga regeringen som inrättade Barnombudsmannen.
            </seg>
            <seg n="aaa07f48">
              Jag har stått i den här talarstolen eller snarare i talarstolen
              på den motsatta sidan i flera år och diskuterat utvecklingen av
              Barnombudsmannen och hur vi ska arbeta med implementeringen av
              barnkonventionen i Sverige. Många gånger har det varit företrädare
              för Kristdemokraterna, Moderata samlingspartiet eller Centern
              som har haft diverse synpunkter på vad som är bra eller mindre
              bra.
            </seg>
            <seg n="19a58503">
              Låt mig lägga fast några saker som jag tycker är viktiga att
              se i socialministerns svar. Jag är väldigt glad över att där står
              att barnkonventionen ska utgöra en miniminivå i Sverige. Det är
              en grundläggande tes som jag tycker att vi ska slå vakt om. Alltför
              många talar i dag om att barnkonventionen ska bli en lag. Jag
              har stor respekt för det ställningstagandet, men det riskerar
              att leda till att vi gör barnkonventionen till ett tak och inte
              till en nivå varifrån vi kan spränga gränser.
            </seg>
            <seg n="6ecb0c47">
              I svaret talas också om utvärdering av barnkonventionsarbetet.
              Det tycker jag är bra. Men när man nu diskuterar hur Barnombudsmannen
              ska organiseras i det fortsatta jag har respekt för att socialministern
              inte kan säga något ytterligare om detta, även om det naturligtvis
              startar en massa funderingar när en sådan här rapport kommer vill
              jag nämna något som jag har saknat både i arbetet med barnkonventionen
              och i den uppföljande diskussionen. Det var en av de stora förändringar
              som gjordes när den nya lagstiftningen och den nya förordningen
              för Barnombudsmannen kom för några år sedan.
            </seg>
            <seg n="b696a938">
              Då hade vi en stor debatt om hur man skulle kunna ha kvar Barnombudsmannen
              som myndighet och samtidigt ge den lite mer muskler i sin roll
              som barnombudsman. Vi har inte den organisationen i Sverige. Vad
              som då skrevs in var att Barnombudsmannen skulle ha rätt att ta
              direkta kontakter med till exempel en kommun, ett landsting eller
              en organisation i frågor som är under debatt.
            </seg>
            <seg n="bf80520c">
              Man kan säga, som vi sagt i debatten här, att vi gav Barnombudsmannen
              lite muskler, inte för att gå in i enskilda frågor men för att
              kunna peka på hur lagstiftningen fungerar och hur vi arbetar i
              den här kommunen. Jag kan se ett antal frågor under senare tid
              där det initiativet hade kunnat vara möjligt.
            </seg>
            <seg n="20227c62">
              Naturligtvis har det många gånger blivit så att vi här diskuterar
              om socialtjänsten fungerar eller också diskuterar vi annan lagstiftning
              och vilket ansvar olika myndigheter har. Men där skulle jag vilja
              att vi lyfte fram mer debatt om barnen.
            </seg>
            <seg n="472f5af5">
              Låt mig avsluta, fru talman, med att säga att det kanske är den
              oro man kan känna för Statskontorets rapport, att den är kliniskt
              ren från känslor av att det faktiskt är en väldigt speciell del
              av befolkningen som det här handlar om, nämligen om de omyndiga.
            </seg>
          </u>
          <note type="speaker" n="c0961336">
            Anf. 3 MONICA GREEN (s):
          </note>
          <u who="Q3358763" xml:id="i-db90fd11bf0f8421-0" n="1bbb0a6b">
            <seg n="80c29396">
              Fru talman! Tack, ministern, för att Barnombudsmannen ska finnas
              kvar. Det är oerhört viktigt att få det beskedet.
            </seg>
            <seg n="753fcf97">
              Ministern och jag var tillsammans i början av veckan och firade
              FN:s barnkonventions myndighetsdag, nämligen att FN:s barnkonvention
              fyller 18 år i år. Trots att den har blivit myndig är det inte
              så att barnen klarar sig själva nu. Det är minst lika viktigt
              nu som för 18 år sedan, när vi implementerade barnkonventionen,
              att vi lyssnar på barnen, att vi alltid har barnens bästa för
              ögonen, att vi ser till att alla barn får utvecklas och att vi
              ger kompetens till dem som har med barn att göra så att de också
              kan se barns bästa och kan lyssna på barnen på ett bra sätt.
            </seg>
            <seg n="a8d115dc">
              Jag är nöjd med att Barnombudsmannen ska få vara kvar. Däremot
              är jag kanske lite besviken över just firandet i början av veckan
              när vi träffades tillsammans med barnen från många olika organisationer.
              Det var barn från Rädda Barnen, från Röda Korset, från kyrkan,
              från handikapporganisationer, från Unga Örnar och så vidare.
            </seg>
            <seg n="ab552e8d">
              Socialministern var ju där men var väldigt ensam från regeringen.
              Andra år, både när det har varit borgerliga regeringar och socialdemokratiska
              regeringar, har ministrarna ställt upp relativt mangrant. Skolministern
              har funnits där, liksom justitieministern och andra ministrar
              som har med barns frågor att göra. Dessutom kunde inte socialministern
              vara med hela tiden utan fick gå efter halva tiden. Göran Hägglund
              kanske kände sig lite ensam, men jag undrar om han också tyckte
              att det var lite tuffa frågor. Barnen var mycket väl förberedda
              och hade tänkt igenom det här väldigt noga.
            </seg>
            <seg n="771c1466">
              Jag ställde frågan till Jan Björklund i tisdags kväll varför
              inte han fanns med. Han brukar ju vilja prata både om mobbning
              och om en bättre skola. Han ryckte liksom bara på axlarna och
              tyckte att han går på så många möten så att just det mötet väl
              inte var så viktigt.
            </seg>
            <seg n="b9a47826">
              Jag tänkte ställa frågan till socialministern: Delar socialministern
              utbildningsministerns uppfattning att just när man diskuterar
              FN:s barnkonvention är det som vilket möte som helst? Jag delar
              definitivt inte den uppfattningen eftersom det läggs som grund
              till en utvärdering av hur Sverige sköter sig och hur vi implementerat
              barnkonventionen. Jag skulle gärna vilja ha en kommentar till
              det. Och fortsättningsvis, när FN:s barnkonvention firas nästa
              år, tipsar jag Göran Hägglund att ta med sina kolleger.
            </seg>
            <seg n="f8408b4b">
              (TREDJE VICE TALMANNEN: Jag vill erinra Monica Green om att interpellationsdebatten
              ska handla om interpellationens innehåll.)
            </seg>
            <seg n="0e4c68dc">
              Men barnkonventionen och Barnombudsmannen är liksom vad det handlar
              om. Att prata om Barnombudsmannen utan att nämna barnkonventionen
              är ganska svårt. Talmannen får nog ha respekt för att jag förutom
              Barnombudsmannen även pratar om firandet av barnkonventionen.
              Det är oerhört viktigt. Det är liksom grejen med Barnombudsmannen
              att följa upp barnkonventionen, och barnkonventionen fyller 18
              år nu.
            </seg>
            <seg n="2abb1877">
              Om några veckor ska socialministern åka till FN för att delta
              i ett barntoppmöte och där kunna ta emot, tror jag faktiskt, mycket
              ovationer för att Sverige är ett föregångsland, precis som ministern
              talar om i sitt svar. Vi har lyckats implementera barnkonventionen
              på ett bra sätt. Det hade naturligtvis varit olyckligt att åka
              till barntoppmötet i FN och bara några veckor innan ha sagt att
              ombudsmannen ska läggas ned. Eftersom Sverige ses som ett föregångsland
            </seg>
            <seg n="cbc6e558">
              Det är lite synd att talmannen först avbryter mig och att jag
              får förklara för talmannen hur barnkonventionen hänger ihop och
              att jag sedan inte får tala färdigt. Det känner jag mig väldigt
              besviken över.
            </seg>
            <seg n="08b4a651">
              (TREDJE VICE TALMANNEN: Tiden hade runnit ut, kan jag säga. Jag
              måste förtydliga att det inte är möjligt Nu är det jag som har
              ordet, och jag vill bara erinra om att statsrådets roll inte är
              att ta ställning till andra statsråds uttalanden utan att ta ställning
              till de frågor som ställs av ledamöterna i interpellationen.
            </seg>
            <seg n="bfc9a685">
              Nu går ordet till Marina Pettersson. Varsågod! Jag får be Monica
              Green att sätta sig, och ordet går till Marina Pettersson. Varsågod!)
            </seg>
          </u>
          <note type="speaker" n="d213b8c9">
            Anf. 4 MARINA PETTERSSON (s):
          </note>
          <u who="Q4989481" xml:id="i-a8b0646366ce0cfb-0" n="b5cc379c">
            <seg n="0ec3fe9f">
              Fru talman! Jag får tacka socialministern för svaret på mina
              frågor. Svaren som socialministern har gett har ju stillat den
              oro som har funnits sedan Statskontoret kom med sin översyn av
              myndighetsstrukturen för barnpolitiken och Barnombudsmannens uppgifter
              och organisation. Dock är det så att Statskontoret har lämnat
              ett flertal förslag över hur insatser och styrmedel kan effektiviseras
              för att få ett ökat genomslag när det gäller barnkonventionen
              på statlig och kommunal nivå.
            </seg>
            <seg n="baa1688e">
              Det är glädjande att socialministern säger att någon förändring
              av Barnombudsmannen inte är aktuell. Vad kommer då i framtiden?
              undrar man. Kan socialministern nu också säga att Barnombudsmannens
              roll inte kommer att förändras genom att regeringen går på något
              av de övriga förslag som finns i Statskontorets översyn? Dessa
              förslag innebär ju förändringar av Barnsombudsmannens roll, och
              i socialministerns svar står att barnkonventionen utgör en miniminivå
              där Sverige har stora möjligheter att gå längre inom många områden
              som rör barn och deras vardag. Det förutsätter en tydlighet i
              såväl styrning som organisation för att barnkonventionen ska få
              ett effektivt genomslag bland statliga myndigheter och på kommunal
              nivå.
            </seg>
            <seg n="0cd8e0ae">
              Men i Barnombudsmannens rapport, BR 2007:03 enligt myndigheternas
              uppdrag, framkommer det att verksamhetsstyrning från regeringen
              via regleringsbrev till myndigheterna kan vara i hög grad pådrivande
              för genomförandet av barnkonventionen. Det står i hög grad.
            </seg>
            <seg n="03bf04de">
              Då undrar jag: Hur många berörda myndigheter får styrdokument
              om barnkonventionens tillämpning i den egna verksamheten? Jag
              anser att regeringen utifrån Barnombudsmannens rapporter och lagförslag
              kan inta en mer pådrivande roll genom sina egna regleringsbrev.
              Vad anser socialministern?
            </seg>
            <seg n="583ced23">
              När det gäller Statskontorets översyn betonas vikten av att regeringen
              tar ett ansvar för en tydlig styrning för att barnperspektivet
              ska få genomslag i verksamheterna.
            </seg>
            <seg n="a0dc2f85">
              Jag har bett socialministern om besked angående Barnombudsmannens
              vara eller icke vara. Han har gett ett tydligt svar, att Barnombudsmannen
              ska finnas kvar och att det inte är aktuellt med någon nedläggning.
              Jag är glad för detta svar, därför att år av arbete skulle gå
              förlorade om man inrättade en delegation på det sätt som Statskontoret
              har föreslagit. Det skulle få flera negativa konsekvenser såsom
              mindre insyn i arbetet och mindre fristående från regeringen.
              Den föreslagna sammansättningen skulle dessutom skapa problem
              då en blandning mellan frivilliga, politiker och tjänstemän skulle
              fungera tillsammans, opartiskt i sitt granskande.
            </seg>
            <seg n="b61f923f">
              Det är glädjande att socialministern har tagit denna tydliga
              ställning för att Barnombudsmannen ska ha kvar sin roll och sina
              uppdrag och inte ska försvagas. Är socialministern beredd att
              stärka Barnombudsmannen ytterligare?
            </seg>
          </u>
          <note type="speaker" n="5f710a3c">
            Anf. 5 Socialminister GÖRAN HÄGGLUND (kd):
          </note>
          <u who="Q918261" xml:id="i-ba12fdb1539f8d65-1" n="1f05f610">
            <seg n="c9f60479">
              Fru talman! Tack för alla kloka inlägg och synpunkter i frågan,
              som ju naturligtvis spelar en stor roll.
            </seg>
            <seg n="4f392932">
              Barnkonventionen är ett oerhört viktigt instrument. Vi har all
              anledning att jobba vidare med det. Att den har fyllt 18 år innebär
              inte att den för varje barn är verklighet varje dag i Sverige.
              Det finns stora brister. Många barn har inte någon som lyssnar
              på dem. Många barn lever under förhållanden som vi inte vill att
              barn ska leva under. Samtidigt som vi säger att vi har lyckats
              förhållandevis bra i vårt eget land jämfört med andra länder har
              vi också bekymmer att brottas med. Det tror jag att alla debattörer
              kan vara ense om. Därför finns det all anledning att arbeta vidare
              med implementeringen på alla olika politiska nivåer.
            </seg>
            <seg n="a18cf8be">
              Vi från regeringens sida har naturligtvis ett särskilt ansvar,
              men vi har också ett ansvar i våra respektive partier att arbeta
              med frågorna så att de blir en angelägenhet för alla som jobbar
              politiskt, som har förtroendeuppdrag, och naturligtvis också för
              alla i de tjänstemannaorganisationer som finns på kommunal nivå
              eller landstingskommunal nivå och självfallet också på den nationella
              nivån som vi har ett mer direkt ansvar för genom de förtroendeuppdrag
              vi har.
            </seg>
            <seg n="7893623e">
              Att barnkonventionen finns och har fungerat i Sverige under lång
              tid betyder inte att den fungerar fullt ut eller att arbetet fungerar
              på det sätt som vi skulle vilja. Därför har vi stora åtaganden
              också framför oss. Barnombudsmannen har genom det arbete som hon
              bedriver visat att det fortfarande finns stora brister när det
              gäller genomförandet. Det handlar om tillämpning av gällande rätt,
              att man inte lyssnar på barn och unga samt att det i många myndigheter
              och kommuner saknas den nödvändiga kunskapen för att använda detta
              betydelsefulla instrument. Vi måste naturligtvis ständigt fråga
              oss hur vi organiserar oss på det mest ändamålsenliga sättet för
              att se till att det blir verklighet.
            </seg>
            <seg n="7a427ba6">
              Som svar på en fråga som Marina Pettersson ställde, om jag kan
              säga att inga förändringar ska ske, vill jag inte säga det i dag.
              Med utgångspunkten hur vi bedriver barnarbete på det mest ändamålsenliga
              sättet tycker jag att vi ska titta på de olika förslag och idéer
              som har uppkommit, inte i syfte att förändra för förändrandets
              skull, inte i syfte att minska barnkonventionens genomslag eller
              minska Barnombudsmannens möjligheter att påverka, utan tvärtom
              för att se om vi kan utveckla arbetet ytterligare. Jag vill inte
              stänga dörren för att det kan finnas sådana förslag. Vi bereder
              den frågan för att se.
            </seg>
            <seg n="720a7abf">
              Som har påtalats under debatten kommer vi inom kort att åka till
              FN för att träffa bland annat barnombudsmän från hela världen.
              I den svenska delegationen kommer också att ingå ungdomar. Många
              tittar på Sverige. Vi har en viktig roll att spela. Därför gäller
              det att vi inte slår oss till ro med vad vi har åstadkommit utan
              fortsätter att arbeta så att barnkonventionens intentioner blir
              verklighet för alla barn.
            </seg>
            <seg n="ec57090f">
              Svenska barn har det generellt sett bra. I andra länder används
              barn som barnsoldater och i sexhandel. Det finns barn som inte
              får den utbildning eller den hälso- och sjukvård som de behöver
              för att nämna några exempel. Vi har naturligtvis ett ansvar utifrån
              vår privilegierade situation att göra vad vi kan också för de
              barnen och självfallet för de barn som fortfarande far illa i
              vårt eget land.
            </seg>
          </u>
          <note type="speaker" n="abc7065d">
            Anf. 6 MARGARETA ISRAELSSON (s):
          </note>
          <u who="Q4955985" xml:id="i-219526a0c4b09aee-1" n="34af5644">
            <seg n="014fa4bc">
              Fru talman! Det blir naturligtvis en hypotetisk diskussion. Jag
              respekterar socialministerns situation. Så har det även varit
              när det har varit socialdemokratiska regeringar. Om det pågår
              ett utredningsarbete vill man få möjlighet att diskutera det.
            </seg>
            <seg n="dd23de2c">
              Jag skulle ändå vilja lyfta fram frågan om vart man egentligen
              är på väg. En partikamrat till socialministern, Chatrine Pålsson
              Ahlgren, som jag har haft flera barnrättsdebatter med i kammaren,
              sade när vi utvecklade Barnombudsmannens uppgifter vid förra tillfället
              för ungefär fem år sedan att de också tycker att en barnombudsman
              ska kunna kritisera regeringen. Det är ändå från regeringshåll
              som de stora och övergripande förslagen som ska gynna barnen läggs
              fram.
            </seg>
            <seg n="2d4fd79b">
              Där ligger en fråga om vilka muskler det jag tog upp tidigare
              vi vill att Barnombudsmannen ska ha. Vad är det för typ av myndighet?
              Där har Statskontoret resonerat i termer som ändå handlar om att
              avveckla, nämligen att flytta arbetsuppgifter till andra myndigheter.
              Det handlar till exempel om att lägga tillbaka tillsynen på Socialstyrelsen
              eller låta statistiken vara någon annanstans. Regeringen har under
              det här året haft som tradition att flika in allt som man inte
              vet vad man ska göra av på Ungdomsstyrelsen. Jag skulle inte bli
              förvånad om det här ramlade under det taket också.
            </seg>
            <seg n="87ddc21a">
              En position är väsentlig om man tänker sig att stärka en myndighet
              som har att se till barnens intressen. Det spelar nog ingen roll
              vad det är för färg på en regering, men jag tror att det alltid
              blir svårt om det är regeringens egen myndighet, precis som Chatrine
              Pålsson Ahlgren tog upp, som är den som kritiserar regeringen
              och säger att det går att göra mer eller att det borde lagstiftas
              på det och det området. Ändå är det de muskler som Barnombudsmannen
              har i dag, det vill säga att föreslå lagförändringar, att kalla
              in myndigheter, att be att få tala med en kommun och resonera
              om arbetet, barnomsorgen eller socialtjänsten, för att sätta barnets
              bästa i främsta rummet.
            </seg>
            <seg n="11293897">
              Det klassiska resonemanget om Barnombudsmannen ska vara något
              slags barnmyndighet, regeringens myndighet eller om den ska vara
              en barnombudsmannafunktion har vi haft ända sedan inrättandet.
              Om det ska vara en fristående organisation ska den vara så tillsammans
              med de andra ombudsmännen. Den typen av muskler att driva enskilda
              fall har inte Barnombudsmannen. Om det ska vara en förstärkt myndighet
              tror jag att det är de i dag befintliga musklerna det handlar
              om, det vill säga Barnombudsmannens rätt att lyfta fram saker,
              att föreslå lagstiftning. Där skulle den sittande regeringen kunna
              göra en hel del, nämligen arbeta vidare, ha regelbundna träffar,
              lyfta fram frågor som Barnombudsmannen har tagit upp. Det kan
              jag sakna i de årliga rapporter som Barnombudsmannen lägger fram.
              Det blir ofta vi riksdagsledamöter som diskuterar. Vi blir inspirerade
              till motionsskrivande motioner som vi i nästa led avslår. Det
              blir inte uppföljandet av de värdefulla rapporterna, som säger
              en hel del om hur barnen i Sverige har det. Det skulle vara intressant
              att höra något om det resonemanget.
            </seg>
          </u>
          <note type="speaker" n="d83e324b">
            Anf. 7 MONICA GREEN (s):
          </note>
          <u who="Q3358763" xml:id="i-db90fd11bf0f8421-1" n="1bbb0a6b">
            <seg n="79b4bade">
              Fru talman! Jag gör ett försök igen.
            </seg>
            <seg n="1134188f">
              Utgångspunkten för FN:s barnkonvention och uppdraget för Barnombudsmannen
              är att se till att barns bästa kommer i första hand och att golvet
              i all lagstiftning är barnkonventionen.
            </seg>
            <seg n="e899444b">
              Jag tror att det behövs utbildning i barnkonventionen. Eftersom
              Barnombudsmannen har i uppdrag att se till att den efterföljs
              och implementeras överallt behöver vi se till att barnen utbildas
              så att de vet vilka rättigheter de har inom barnkonventionen.
              Vuxna, lärare, fritidspersonal, föräldrar och politiker bör nog
              lära sig mer om FN:s barnkonvention. Det har vi bland annat sett
              exempel på här i dag.
            </seg>
            <seg n="53beb2ca">
              Jag är glad över att socialministern känner till barnkonventionen
              så väl, och jag är glad över att Barnombudsmannen ska få finnas
              kvar.
            </seg>
            <seg n="35c17bba">
              Men vi måste prata om framtiden också. Även om socialministern
              inte vill gå in på det handlar det mycket om hur vi ska utveckla
              detta. Hur ska vi se till att Barnombudsmannen får större muskler
              för att utvärdera det som inte fungerar, att se till att kommunerna
              följer barnkonventionen, att Vägverket följer barnkonventionen,
              att alla myndigheter följer barnkonventionen?
            </seg>
            <seg n="42bdb686">
              Hur ska man utveckla det, socialministern? Kan man tänka sig
              regionala barnombud? Kan man tänka sig att ha utbildning om barnkonventionen
              i skolan, för alla politiker och så vidare? På vilket sätt ska
              det i så fall genomföras?
            </seg>
            <seg n="ad53b1cd">
              Även om barn har det bra i Sverige, som socialministern mycket
              riktigt påpekar, finns det fortfarande barn som far illa. Även
              i det här landet pågår sexslaveri och andra brott mot barn. Barn
              mobbas, barn utsätts för brott och barn lever i fattigdom. Klyftorna
              ökar i dagens Sverige; de rika blir rikare och de fattiga blir
              ännu fattigare. Det kan leda till att barn får det än svårare.
              Därför behöver Barnombudsmannen ännu mer muskler än vad den har
              haft tidigare för att se till att barnkonventionen efterlevs.
            </seg>
            <seg n="f7b6f6fc">
              Jag upprepar min fråga när det gäller om socialministern delar
              utbildningsministerns uppfattning att regeringsledamöter inte
              ska delta i nätverket för barnkonventionens utvärdering av densamma
              eftersom det ligger till grund för Barnombudsmannens arbete.
            </seg>
          </u>
          <note type="speaker" n="2421b1a0">
            Anf. 8 MARINA PETTERSSON (s):
          </note>
          <u who="Q4989481" xml:id="i-a8b0646366ce0cfb-1" n="b5cc379c">
            <seg n="63324e16">
              Fru talman! Socialministern har sagt till mig att det är en nödvändighet
              att det finns goda möjligheter till kompetensutveckling för den
              personal som ansvarar för verksamhetsutveckling och frågor och
              beslutsfattande som rör barn. Det har socialministern sagt i sitt
              svar till mig. Det finns självfallet ett väldigt stort utbildningsbehov
              hos statliga myndigheter och i kommuner och landsting i verksamheter
              där barnfrågor berörs och där viktiga beslut fattas inom barnpolitiken.
            </seg>
            <seg n="f70c2ec5">
              Barnombudsmannen har tittat på just kunskapen om barnkonventionen
              hos 84 statliga myndigheter, hur mycket utbildning som har förekommit
              hos myndigheten under två år före denna undersökning och vilka
              myndigheter som hade genomfört minst en halv dags utbildning för
              sin personal. Det svar som Barnombudsmannen fick var skrämmande.
              Det var 57 myndigheter som inte hade givit någon utbildning till
              sin personal under en halv dag under två års tid.
            </seg>
            <seg n="d6de0905">
              Att driva på utbildningen tillkommer regeringen. Men här kan
              också Barnombudsmannen vara en allt starkare aktör, som kan bidra
              med utbildning och information både till kommuner och till landsting.
            </seg>
            <seg n="b6eef337">
              Barnkonventionen måste bli mer känd bland barnen och ungdomarna,
              hos myndigheterna och hos våra kommuner, hos alla beslutsfattare,
              och också känd hos den stora allmänheten. Barnpolitiken måste
              utvecklas som det självklara alltet i vår samhällsutveckling.
              Vi talar om en femtedel av Sveriges befolkning, och just denna
              femtedel saknar rösträtt. Denna femtedel måste få kunskaper om
              sina rättigheter.
            </seg>
            <seg n="8e25863b">
              Här har Barnombudsmannen en väldigt viktig roll i att ge kunskap
              och lyssna in vad barn och ungdomar tycker och hur de vill se
              vårt samhälle utvecklas, att ge just de bra förslagen till regeringen
              om hur lagstiftningen kan förbättra villkoren för våra barn och
              ungdomar i Sverige. Att skapa attitydförändringar i vårt samhälle
              är också en viktig del av Barnombudsmannens arbete.
            </seg>
            <seg n="10af9b4a">
              Det är glädjande att socialministern vill att Barnombudsmannen
              ska ha den här centrala rollen i utvecklingen av barns rättigheter.
              Men det är regeringens barnpolitik som Barnombudsmannen ska driva
              på. Är socialministern beredd att driva på barnpolitiken för barnens
              rättigheter i Sverige genom att tydliggöra sina krav på sina myndigheter?
            </seg>
            <seg n="81ce43e0">
              När det gäller verktyget mainstreaming förutsätter det också
              att man vet vart man ska gå, att man vet om målet i sin politik.
              Då går man dit. Myndighetssektorerna har inte tagit något större
              ansvar för att själva driva på sin utveckling. Är socialministern
              villig att staka ut vägen tydligare för sina myndigheter och se
              till att Barnombudsmannens ställning stärks?
            </seg>
          </u>
          <note type="speaker" n="ed8dc9a3">
            Anf. 9 Socialminister GÖRAN HÄGGLUND (kd):
          </note>
          <u who="Q918261" xml:id="i-ba12fdb1539f8d65-2" n="1f05f610">
            <seg n="0034d208">
              Fru talman! Det har påpekats, vilket jag tror är riktigt, att
              barnkonventionen måste bli mer känd. Ska man kunna arbeta med
              konventionen är det bra om man känner till den. Det gäller naturligtvis
              alla barn i Sveriges skolor och i andra sammanhang, att man får
              tillfälle att arbeta med det här.
            </seg>
            <seg n="732e6638">
              När man reser runt i landet och ställer frågor om det här märker
              man att kunskaperna varierar. Hur intensivt de arbetar med barnkonventionen
              till exempel i skolorna varierar också väldigt mycket. På en del
              håll blir man oerhört glad när man möter barn som har en god kunskap
              om det här, som har fått tillfälle att samtala om vad det här
              betyder för oss i Sverige i dag och vad det kan betyda för vårt
              arbete gentemot andra länder. På en del håll är kunskapen betydligt
              sämre.
            </seg>
            <seg n="0a4134be">
              Där har vi i regeringen naturligtvis ett särskilt ansvar, men
              också andra har ett ansvar för att se till att det här genomsyrar
              till exempel skolans verksamhet runt om i vårt land. Barnkonventionen
              måste bli mer känd för att kunna tillämpas.
            </seg>
            <seg n="9917f3a0">
              När det gäller myndigheten Barnombudsmannen sade jag tidigare
              att vi måste vara beredda att ständigt pröva vilket arbetssätt
              som är det mest ändamålsenliga för att vi ska uppnå syftet att
              stärka barns rätt i samhället och se till att Sverige lever upp
              till barnkonventionens intentioner och linje. Det viktiga är då
              att vi har en kraftfull organisation och en struktur som kan genomföra
              barnkonventionen i praktiken.
            </seg>
            <seg n="fadeb866">
              Vi ska göra det på ett sådant sätt att vi i möjligaste mån undviker
              ett dubbelarbete det är ineffektivt och renodlar uppgifter så
              att vi inte lappar över varandra, för det kan innebära att genomslaget
              försämras. Vi ska bli så precisa, så tydliga och så duktiga som
              vi någonsin kan vara på de områden som varje enhet ska hantera.
              Vi måste naturligtvis vara öppna för att hitta nya strategier
              för att få ett ännu bättre genomslag för barnkonventionen.
            </seg>
            <seg n="16c33dcc">
              Som svar på Monica Greens frågor om ministrar bör delta i aktiviteter
              där barn är med vill jag säga att jag tycker att vi självfallet
              ska göra det. Jag tror att det har en jättestor betydelse, för
              barns syn på oss politiker som vanliga människor som utifrån våra
              förutsättningar gör vårt bästa som förtroendevalda det är viktigt
              för att stärka demokratin i vårt land. Men vi lär oss också väldigt
              mycket genom de samtalen om vad som rör barnens perspektiv, och
              vi får många gånger aha-upplevelser som betyder en del för vårt
              sätt att agera. Därför tycker jag att det är viktigt att vi deltar.
            </seg>
            <seg n="fccb26cb">
              Vid förra årets barnhearing var vi åtminstone tre ministrar som
              deltog, om jag minns rätt. Det var Maria Larsson, som bland annat
              ansvarar för socialtjänsten, och det var Tobias Billström, som
              bland annat hanterar migrationsfrågor. Jag tycker naturligtvis
              att det är viktigt att vi deltar i det sammanhanget och är ute
              och samtalar med barn också i många andra sammanhang.
            </seg>
            <seg n="1e98e7b8">
              Marina Pettersson tar upp frågan om kunskapen hos myndigheter
              och hur mycket utbildningsresurser man har lagt ned. Där ser vi
              ett stort behov; det här behöver förstärkas. Jag vill gärna på
              olika sätt markera att vi ska tydliggöra att barnkonventionen
              är ett viktigt instrument, och en förutsättning för att man ska
              kunna använda det instrumentet är att man har kunskap. Kan man
              inte så kan man inte heller förväntas leva upp till konventionens
              intentioner.
            </seg>
          </u>
          <note type="speaker" n="65ac4a9b">
            Anf. 10 MARGARETA ISRAELSSON (s):
          </note>
          <u who="Q4955985" xml:id="i-219526a0c4b09aee-2" n="34af5644">
            <seg n="c7164b93">
              Fru talman! Jag gjorde en liten reflexion när jag lyssnade på
              socialministern. Jag är inte säker på om socialministern sade
              Barnombudsmannen någon gång i det här inlägget, men det var väldigt
              mycket om barnkonventionen. Jag ska inte prata om barnkonventionen,
              för jag tänkte hålla mig till det här med Barnombudsmannen.
            </seg>
            <seg n="026e187b">
              Jag tycker att det vore bra om socialministern i dag kunde säga
              någonting om var ambitionen ligger. Rapporten från Statskontoret
              har ju inte kommit från intet, utan det är en begäran från regeringen.
              Man har bett om att få en belysning, och nu ska detta beredas.
              Men vad är ambitionen? Är ambitionen att stärka Barnombudsmannen?
              Är ambitionen att ge Barnombudsmannen bättre ekonomi? Är ambitionen
              att hitta ett utvärderingsreglemente? Jag vet att Ulrik Lindgren,
              som finns på departementet i dag, i debatter här i kammaren under
              sin tid som riksdagsledamot talade om det, kunde redovisa klara
              konsekvenser för barnen i Sverige, att man hade nytta av Barnombudsmannen.
              Jag undrar alltså: Vad är inriktningen? Vad är ambitionen?
            </seg>
            <seg n="94a35ce1">
              Ska det bli en starkare barnombudsman? Ska den bli mer inriktad
              mot att driva enskilda mål? Ska den bli mer inriktad mot att skriva
              statistik, rapporter? Ska den i mesta möjliga mån lokaliseras
              ihop med andra ombudsmän? Ska den försvinna in i någon större
              myndighet?
            </seg>
            <seg n="9ccf321b">
              Det tycker jag skulle vara intressant att höra, när vi nu ändå
              har den här diskussionen och socialministern har talat om att
              Barnombudsmannen inte ska avskaffas. Han ska naturligtvis inte
              avslöja allting. Men jag undrar: Var ligger socialministerns och
              regeringens ambition vad gäller Barnombudsmannen? Ska myndigheten
              stärkas? Ska den omlokaliseras eller försvagas?
            </seg>
          </u>
          <note type="speaker" n="601aea29">
            Anf. 11 MONICA GREEN (s):
          </note>
          <u who="Q3358763" xml:id="i-db90fd11bf0f8421-2" n="1bbb0a6b">
            <seg n="ea617839">
              Fru talman! Tack för svaren! Men man blir även fortsättningsvis
              nyfiken på hur det ska bli med Barnombudsmannen. Vi fick redan
              innan debatten började beskedet att Barnombudsmannen inte ska
              läggas ned. Men andra saker i utredningen ska tas i beaktande.
              På vilket sätt ska det ske? Ska man fortsätta med utbildning inom
              Regeringskansliet, bland talmän, bland politiker, på olika departement,
              ute på skolor och på myndigheter för att se till att FN:s barnkonvention
              medvetandegörs? Eller är det en utveckling på Barnombudsmannen
              som handlar om ekonomi och juridiska muskler? Eller är det en
              regionalisering av Barnombudsmannen?
            </seg>
            <seg n="352050f4">
              Det är många sådana här frågor som man funderar över. Jag kan
              förstå att socialministern kommer att återkomma om det här, eftersom
              utredningen nu ska tas i beaktande. Men då är det bra att vi nu
              har den här diskussionen, så att socialministern hör våra synpunkter.
              Det är viktigt att Barnombudsmannen utvecklas, inte avlövas, och
              att Barnombudsmannen har möjligheter att se till att FN:s barnkonvention
              implementeras på alla områden och att den görs mer känd.
            </seg>
            <seg n="10892f98">
              Vi måste se till att barn har möjligheter att ta del av beslut,
              att barn är med i den demokratiska processen, att vi lyssnar på
              barn och alltid sätter barns bästa i främsta rummet och att barn
              också har möjlighet att utvecklas utifrån sina behov. Det finns
              barn som far illa även i det här landet, och det finns barn som
              nu också kommer att leva under fattiga premisser. Det gäller att
              stärka de här barnen. Jag skickar med det till socialministern.
            </seg>
          </u>
          <note type="speaker" n="8a702ac9">
            Anf. 12 MARINA PETTERSSON (s):
          </note>
          <u who="Q4989481" xml:id="i-a8b0646366ce0cfb-2" n="b5cc379c">
            <seg n="0715ee09">
              Fru talman! Sammanfattningsvis har vi i Sverige nått en bit på
              väg gällande barnens rättigheter, men mycket återstår att göra.
            </seg>
            <seg n="16c647d7">
              Sverige är ett land där det finns allt större skillnader för
              barn. Det finns en utbredd segregation. Det finns olika kvalitet
              i våra verksamheter. Barnfattigdom och hemlöshet breder ut sig
              i Sverige och blir allt djupare. Hemlösheten är en realitet i
              dagens Sverige.
            </seg>
            <seg n="0ed56bed">
              Socialministern har uttalat sig i en artikel i Aftonbladet. Göran
              Hägglund uttrycker jag återkommer då till vad jag tidigare har
              sagt i mina anföranden när det gäller Barnombudsmannen och barnkonventionens
              arbete i Sverige att det förutsätter en tydlighet i såväl styrning
              som organisation för att barnkonventionen ska få ett effektivt
              genomslag i statliga myndigheter och på kommunal nivå. Han har
              också sagt:
            </seg>
            <seg n="9d47c3b3">
              I detta sammanhang har Barnombudsmannen en viktig funktion som
              vi inte har för avsikt att försvaga.
            </seg>
            <seg n="5c3f538b">
              Förhoppningsvis är detta citat också morgondagens verklighet.
            </seg>
          </u>
          <note type="speaker" n="5e351887">
            Anf. 13 Socialminister GÖRAN HÄGGLUND (kd):
          </note>
          <u who="Q918261" xml:id="i-ba12fdb1539f8d65-3" n="1f05f610">
            <seg n="d82b0661">
              Fru talman! Än en gång vill jag säga att regeringen inte har
              för avsikt att försvaga barnarbetet i Sverige utan snarare att
              förstärka det. Barnombudsmannen har naturligtvis en nyckelfunktion
              i det sammanhanget.
            </seg>
            <seg n="541f51c2">
              Jag tror att vi, eller åtminstone jag, i nuläget gör klokt i
              att konstatera att vi har ett underlag som gör att vi har en bra
              utgångspunkt för att se om det behöver göras några förändringar.
              Regeringen har inte satt ned foten när det gäller de olika förslagen.
            </seg>
            <seg n="328309ba">
              Jag ska också påminna om att det från början var Riksrevisionen
              som kom med en rad synpunkter på hur barnpolitiken organiseras.
              Det tyckte vi var värt att lyssna på, för vi ska göra det här
              så bra som vi någonsin kan. Därför bad vi Statskontoret att titta
              på den här organisationen.
            </seg>
            <seg n="71e50e0a">
              Vi har kommit fram till att Barnombudsmannen behövs. Barnombudsmannen
              är en viktig symbol för det arbete som vi gör, men det är inte
              bara en symbol. Det är också ett kraftfullt verktyg för att genomföra
              det som vi vill genomföra. Men det säger inte att allting ska
              vara precis som det alltid har varit. När jag säger det betyder
              det inte att jag har några dolska planer om att försämra, förändra
              eller någonting sådant, utan jag vill med ett öppet sinnelag se:
              Hur förstärker vi barnarbetet i Sverige? Vilken roll ska Barnombudsmannen
              spela för att kunna förverkliga de viktiga mål som vi har med
              barnpolitiken? Hur organiserar vi det här arbetet så ändamålsenligt
              som möjligt?
            </seg>
            <seg n="fc089644">
              Vi har inga planer på att låta Barnombudsmannen försvinna i en
              större organisation och inga planer på att omlokalisera. Vi har
              planer på att förstärka Barnombudsmannens arbete, så att det kan
              bli det viktiga verktyg som det kan vara.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="ea070e49">
            3 § Svar på interpellation 2007/08:157 om medicinering inom barnomsorgen
          </note>
          <note type="speaker" n="4d4c2799">
            Anf. 14 Socialminister GÖRAN HÄGGLUND (kd):
          </note>
          <u who="Q918261" xml:id="i-ba12fdb1539f8d65-4" n="1f05f610">
            <seg n="1740bec1">
              Fru talman! Ann-Christin Ahlberg har frågat mig om jag är beredd
              att ta fram riktlinjer för hur medicinering av barn i förskolan
              ska skötas samt om jag har för avsikt att skapa ett regelverk
              inom barnsjukvården så att det finns dokument som visar hur samarbetet
              mellan sjukvården och kommunerna bör se ut på detta område.
            </seg>
            <seg n="788e8cd3">
              När det gäller barn som behöver mediciner under vistelsetiden
              i förskolan är det viktigt att utgå från varje individs behov
              och förutsättningar. Flertalet av de exempel som Ann-Christin
              Ahlberg nämner handlar om egenvård, inte om hälso- och sjukvård,
              vilket innebär att olika regler ska tillämpas. Det är därför inte
              eftersträvansvärt att införa ett generellt regelverk på detta
              område.
            </seg>
            <seg n="7646ee0f">
              Utgångspunkten vid egenvård är att föräldrarna har ansvaret för
              medicineringen och för att instruera förskolepersonalen. Det är
              viktigt att understryka att personalen inom förskolan är pedagoger.
              Det är därför upp till varje enskild pedagog att ta ställning
              till om man på frivillig grund vill bistå med medicineringshjälp
              eller inte.
            </seg>
            <seg n="c685f4e4">
              I mer avancerade fall, såsom sondmatning, är det nödvändigt att
              det finns en medicinsk kunskap för hanteringen. Ansvarig läkare
              måste då ta ställning till hur behandlingen praktiskt ska lösas,
              exempelvis genom att primärvården eller barnhälsovården kopplas
              in för att i samverkan med förskolan hantera frågorna.
            </seg>
            <seg n="8170787e">
              Det är viktigt att det runt varje individ tydligt framgår vem
              som ansvarar för vad. Det tillhör föräldraansvaret att kontakta
              förskolepersonalen så att det finns en planering för hur enklare
              medicinering eventuellt ska hanteras på förskolan. I de fall där
              det blir aktuellt att hälso- och sjukvården kopplas in hanteras
              det genom Socialstyrelsens föreskrifter och allmänna råd om läkemedelshantering
              i hälso- och sjukvården.
            </seg>
            <seg n="6c623da9">
              Socialstyrelsen håller på att utarbeta en föreskrift angående
              gränsdragningen mellan egenvård och hälso- och sjukvård som ska
              klargöra hur ansvarsförhållanden runt vård och behandling ska
              hanteras. Den nya föreskriften kommer att vara klar under våren
              2008.
            </seg>
          </u>
          <note type="speaker" n="6e37d279">
            Anf. 15 ANN-CHRISTIN AHLBERG (s):
          </note>
          <u who="Q3375059" xml:id="i-9de0cfcab814bc30-0" n="a74335e2">
            <seg n="5f2ac719">
              Fru talman! Jag får börja med att tacka socialministern för svaret,
              men jag undrar utifrån det svar jag fått om Göran Hägglund förstår
              varför jag har ställt den här interpellationen. Det handlar om
              barn som måste medicineras och inte om huruvida det är egenvård
              eller sjukvård. Det handlar om att det inte fungerar såsom det
              borde göra i förskolan eller på fritids.
            </seg>
            <seg n="84e55125">
              Det är av tre viktiga anledningar som jag vill få upp den här
              frågan på dagordningen. Det första och det absolut viktigaste
              är barnens rätt till en bra och trygg situation när de är i förskolan
              eller på fritids eller till och med i skolan trots att man är
              i behov av medicinering. Det andra är föräldrarnas rätt att känna
              sig trygga när de lämnar sitt barn på dagis eller fritids när
              de ska gå till jobbet. Personalens rätt är den tredje anledningen,
              att de får de rätta förutsättningarna och kunskap så att de kan
              ta hand om barnen på bästa sätt utifrån det enskilda barnets behov
              och känna trygghet i det som de ska göra eller gör.
            </seg>
            <seg n="f162daf4">
              Så ser det inte ut i verkligheten. Det finns barn som har behov
              av medicinering för en sjukdom, exempelvis diabetes eller svår
              astma eller allergi. De finns i förskolorna och på fritids. Deras
              behov av medicinering måste tillgodoses även när föräldrarna är
              på sina arbeten.
            </seg>
            <seg n="b185fabe">
              Generellt sett har personalen inom förskolan eller fritids inte
              den medicinska kompetensen. Socialministern skriver i svaret att
              det är viktigt att understryka att personalen i förskolan är pedagoger,
              för så är det. Socialministern skriver också att det är upp till
              varje enskild pedagog att ta ställning till om man på frivillig
              grund vill bistå med medicineringshjälp eller ej.
            </seg>
            <seg n="560f77b0">
              Det låter väldigt bra. Men vad händer om ingen pedagog vill,
              och barnet är allvarligt allergiskt eller har diabetes och mamma
              och pappa är på jobbet och barnet får insulinkänningar? Det kanske
              har ätit för lite eller varit för fysisk aktivt. Vad händer om
              barnet är allergiskt och fått i sig eller kommit i kontakt med
              något som det är väldigt allergiskt mot? Då kan det handla om
              minuter eller sekunder för att kunna hjälpa barnet så att det
              kan andas eller förhindra att det blir medvetslöst.
            </seg>
            <seg n="873a765f">
              Ska man då som personal vänta tills föräldrarna kommer, för att
              det är deras ansvar och det handlar om egenvård? För mig låter
              det heltokigt och livsfarligt.
            </seg>
            <seg n="1c62edc0">
              Jag undrar om statsrådet själv tror på att man som personal på
              en förskola eller fritids känner att man kan ta ställning till
              om man vill bistå med medicineringshjälp eller ej. Vad är alternativet?
              Att stå och titta på tills hjälp kommer och hoppas att barnet
              klarar sig.
            </seg>
            <seg n="432205e0">
              Fru talman! Jag undrar om Göran Hägglund kan svara mig på några
              frågor. Vad händer om det inträffar något då? Hur ser personalens
              ansvar ut? Kan man ställas till ansvar om det händer något allvarligt,
              om man som pedagogisk personal vägrar att utföra medicinering
              för att man anser sig inte ha tillräcklig kompetens? Kan man riskera
              att det ses som arbetsvägran? Kan statsrådet svara mig om akut
              medicinering för till exempelvis diabetes, allergi eller astma
              är att anses som enklare medicinering.
            </seg>
            <seg n="fde1d54b">
              Fru talman! Det handlar om barn. Det handlar om att föräldrar
              och personal ska känna sig trygga.
            </seg>
          </u>
          <note type="speaker" n="078c4be5">
            Anf. 16 Socialminister GÖRAN HÄGGLUND (kd):
          </note>
          <u who="Q918261" xml:id="i-ba12fdb1539f8d65-5" n="1f05f610">
            <seg n="6505e059">
              Fru talman! Det handlar om barn, och det handlar om att vi ska
              se till så att alla barns medicinska behov kan mötas på bästa
              möjliga sätt. Det är knappast så, Ann-Christin Ahlberg, att man
              i varje situation, vid varje medicineringstillfälle sätter sig
              ned och överväger huruvida det ska göras eller inte. Det är självfallet
              så att man för ett barn som behöver medicinering tar en diskussion
              mellan föräldrarna till barnet och personalen om hur man ska kunna
              klara av medicinering. Utifrån den överenskommelsen går man vidare.
            </seg>
            <seg n="87612b09">
              Det är viktigt, som jag sade, att man klargör vad som är hälso-
              och sjukvårdens ansvar. Behöver det komma personer, till exempel
              från vårdcentralen eller barnavårdscentralen, och bistå? Då handlar
              det om hälso- och sjukvården. Då är det deras sak.
            </seg>
            <seg n="275fcd73">
              Om det handlar om egenvård vi behöver klara ut vad som är egenvård
              och vad som är hälso- och sjukvård kommer man överens med personalen.
              Detta är något som fungerar runt om i vårt land.
            </seg>
            <seg n="1c366f1b">
              Ann-Christin Ahlberg har redan tidigare ställt en likalydande
              fråga till utbildningsminister Jan Björklund som ansvarar för
              det som är förskoleverksamhet i den mån det faller på den nationella
              nivån. Annars är det en kommunal fråga som bekant. Han svarade
              då naturligtvis att det handlar om en individuell bedömning utifrån
              barnens behov, och den uppfattningen delar jag förstås.
            </seg>
            <seg n="e678b799">
              Det handlar om att föräldrar, barnomsorg och i förekommande fall
              barnhälsovården i samverkan kommer fram till bra och nödvändiga
              lösningar som är anpassade efter det enskilda barnets förhållanden.
              Man tittar på hur behoven ser ut och ser till så att man möter
              dem.
            </seg>
            <seg n="74f11034">
              Om man i stället skulle försöka ordna någon typ av generellt
              regelverk som omfattar alla barn finns det en uppenbar risk att
              det motverkar sitt goda syfte eftersom det minskar utrymmet för
              individuellt anpassade lösningar efter varje barns behov. Därför
              tror inte jag att ett generellt regelverk är eftersträvansvärt.
            </seg>
            <seg n="ccbaec71">
              Detta är den lösning, tror jag, som är den enda möjliga och rimliga,
              nämligen att när det gäller hälso- och sjukvård bistår hälso-
              och sjukvårdspersonal, och när det är egenvård gör föräldrarna
              och förskolepersonalen upp hur det ska fungera för att barnen
              ska få den ändamålsenliga vården.
            </seg>
          </u>
          <note type="speaker" n="e1f18fee">
            Anf. 17 ANN-CHRISTIN AHLBERG (s):
          </note>
          <u who="Q3375059" xml:id="i-9de0cfcab814bc30-1" n="a74335e2">
            <seg n="3bd2eb06">
              Fru talman! Jag förstår att socialministern inte förstår hur
              det är i verkligheten. Det ska kanske fungera så som är önskvärt
              som du säger, men det fungerar inte så. Vi politiker blir ofta
              tillsagda att vi inte vet hur det är i verkligheten. Då måste
              vi ta till oss vad personal och föräldrar säger om att det inte
              fungerar.
            </seg>
            <seg n="fc981f03">
              Jag har också, som socialministern säger, ställt en skriftlig
              fråga till utbildningsministern om de här frågorna. I svaret hänvisar
              han till skollagen, att verksamheten i förskolan ska utgå från
              varje barns behov. Barn som behöver särskilt stöd ska ges den
              omsorg som deras speciella behov kräver.
            </seg>
            <seg n="4e670d27">
              Om det vore så i verkligheten vore det inget stort problem för
              de här barnen, föräldrarna eller personalen. Men det ser inte
              ut så i verkligheten.
            </seg>
            <seg n="2163c608">
              Förskolan har förändrats. Maten lagas inte längre av Ulla eller
              Irene i köket som man kunde gå och fråga. Nu kommer den med postbilen,
              som barnen säger, från ett tillagningskök.
            </seg>
            <seg n="43881dd9">
              Barngrupperna är stora. Att få särskilt stöd till dessa barn
              är en tuff match, ska socialministern veta, för både personal
              och föräldrar. Det är ingen självklarhet att få extra stöd till
              dessa barn.
            </seg>
            <seg n="3561da4f">
              Många kommuner har många olika timvikarier som inte har någon
              utbildning om barn, för det är billigare, tror de. Det är också
              ett stort orosmoment. För tid och tydliga rutiner finns oftast
              inte för att informera om dessa barn, utan den ordinarie personalen
              får alltid ta det tyngsta ansvaret. Det skapar i längden en dålig
              arbetsmiljö för personalen, och ytterst skapar det otrygghet både
              för det enskilda barnet och dess föräldrar.
            </seg>
            <seg n="cefccd7f">
              Det råder ibland väldligt lite förståelse för hur viktigt det
              är för de här barnen att allergier och rutiner med mat tas på
              största allvar. Det fattas kunskap.
            </seg>
            <seg n="9b3394c2">
              Men det finns förskolor som har hittat lösningar som är bra för
              alla, till exempel att ägg och nötter inte finns där. Det mår
              ingen som vistas på den förskolan dåligt av.
            </seg>
            <seg n="08f157f0">
              För att man ska komma framåt går det inte att bara säga att man
              fixar detta när barnet kommer. Så är det inte. Man måste ge förutsättningar
              tidigt, bland annat möten och kompetensutbildning, så att föräldrar
              och personal är väl förberedda när barnet ska börja.
            </seg>
            <seg n="372f6f3f">
              Fru talman! Skolministern har skrivit att medicinering är en
              fråga för medicinskt utbildad personal. Då måste man göra något.
              Om man sedan kallar det riktlinjer eller regelverk har ingen som
              helst betydelse för mig. Men det är bråttom att göra något. Kompetensen
              finns, men det enskilda barnet kommer i kläm på grund av att det
              finns på två olika sidor, den ena är barnsjukvården och den andra
              är förskolan. Men det finns ett hinder där som man måste komma
              över. Tillsammans och med rätt förutsättningar är jag helt övertygad
              om att man kan ta bort detta hinder och också göra detta till
              något som blir väldigt bra för det enskilda barnet. Det är viktigt
              att föräldrar kan vara trygga när de lämnar sitt barn på förskolan,
              det är viktigt för det enskilda barnet att veta att personalen
              fixar att hjälpa barnet om det blir sjukt, och det är viktigt
              för personalen att ha en vettig och bra arbetsmiljö.
            </seg>
          </u>
          <note type="speaker" n="f9235249">
            Anf. 18 Socialminister GÖRAN HÄGGLUND (kd):
          </note>
          <u who="Q918261" xml:id="i-ba12fdb1539f8d65-6" n="1f05f610">
            <seg n="8d912b48">
              Fru talman! De frågor som vi nu resonerar om, både när det gäller
              hälso- och sjukvård och när det gäller förskolans verksamhet,
              är i första hand inte nationella frågor utan frågor för kommunerna
              respektive landstingen att hantera.
            </seg>
            <seg n="446532a9">
              Då uppkommer förstås frågan: Kan vi på den nationella nivån på
              något sätt stödja och hjälpa för att kunna möta de problem och
              de behov som finns ute i Sverige hos enskilda barn just när det
              gäller sjukdom eller när det gäller behandling som på något sätt
              måste sättas inom förskolans ram?
            </seg>
            <seg n="cc396fc4">
              Jag har då svarat att just i fråga om detta är nationella riktlinjer
              ett ganska trubbigt instrument. Jag tror att detta ändå ytterst
              handlar om hur man på varje enskild förskola tillsammans med föräldrarna
              och i förekommande fall tillsammans med hälso- och sjukvården
              möter de behov som finns. Jag tror att nationella riktlinjer blir
              ett trubbigt instrument som inte kommer att möta de problem som
              är jätteviktiga att de löses för det enskilda barnet och för de
              enskilda föräldrarna, så att de kan känna trygghet i att barnet
              får de mediciner som det behöver. Då tror jag, som sagt var, att
              lösningen inte ligger i den här typen av riktlinjer som Ann-Christin
              Ahlberg efterfrågar utan att den ligger i att man diskuterar detta
              grundligt på varje förskola för att hitta rätt väg.
            </seg>
          </u>
          <note type="speaker" n="cc1b62e3">
            Anf. 19 ANN-CHRISTIN AHLBERG (s):
          </note>
          <u who="Q3375059" xml:id="i-9de0cfcab814bc30-2" n="a74335e2">
            <seg n="218825b7">
              Fru talman! Om man vill något måste man göra något, och om man
              vill något kan man också göra något.
            </seg>
            <seg n="9c57813c">
              Jag undrar om socialminister Göran Hägglund kan förstå att dessa
              barn som det handlar om präglas av att de kan kanske inte kan
              få åka med på olika utflykter eller delta i olika aktiviteter
              som sina jämnåriga kompisar för att personalen eller föräldrarna
              känner sig otrygga i fråga om de vågar låta just dessa barn följa
              med. Det handlar återigen om kunskap, trygghet och ansvar. Kan
              socialministern förstå hur det känns för de föräldrar som inte
              vågar lämna sina barn på förskolan när den ordinarie personalen
              exempelvis har planeringsdagar eller utbildningsdagar och tvingas
              att ta ledigt för att vara på den säkra sidan för sina barn?
            </seg>
            <seg n="ec426172">
              Det finns brister som det måste göras något åt. Vad vi kallar
              det är mindre viktigt. Det viktigaste är att barnen inte hamnar
              mellan dessa två olika system och att vi gör någonting.
            </seg>
            <seg n="a45f9600">
              Fru talman! Om man skulle skriva en varudeklaration när vi nu
              talar om allergier om regeringens kunskap eller vilja i dessa
              livsviktiga frågor kan jag referera vad en statsvetare har sagt,
              nämligen:
            </seg>
            <seg n="f5dc049c">
              En varningstext borde följa med regeringen: Kan innehålla spår
              av nötter.
            </seg>
            <seg n="a53be5b0">
              Göran Hägglund, det finns barn som riskerar att dö om de kommer
              i kontakt med nötter. Som socialminister har du ansvaret och möjligheten
              att göra något i fråga om de gråzoner som dessa barn, föräldrar
              och personal hamnar i, oavsett om det är en kommunal eller en
              nationell angelägenhet.
            </seg>
            <seg n="4bb75aa5">
              Något måste göras och det snabbt.
            </seg>
          </u>
          <note type="speaker" n="4ed938f4">
            Anf. 20 Socialminister GÖRAN HÄGGLUND (kd):
          </note>
          <u who="Q918261" xml:id="i-ba12fdb1539f8d65-7" n="1f05f610">
            <seg n="8350407d">
              Fru talman! Ann-Christin Ahlberg beskriver en rad problem som
              kan uppstå barn som inte vågar åka med på utflykter eller vara
              med på andra aktiviteter, personal som känner oro, föräldrar som
              känner oro när personalen har planeringsdagar och så vidare och
              dessa frågor kan naturligtvis vara realiteter.
            </seg>
            <seg n="a37046de">
              Vi måste då fråga oss: Vad är ändamålsenligt för att lösa dessa
              problem? Men bara för att man själv har en lösning som man presenterar
              behöver det inte vara det enda sättet att möta detta problem.
              Jag förstår att Ann-Christin Ahlberg tror att detta är vägen till
              framgång.
            </seg>
            <seg n="67a3966a">
              Jag tror inte att det är vägen till framgång, utan jag tror att
              nyckeln till att detta ska fungera är att det förs förtroendefulla
              samtal mellan föräldrar och personal på förskolan och i förekommande
              fall med barnsjukvården för att man ska kunna lösa problemen.
              Jag tror inte att ytterligare ett papper löser dessa problem,
              utan jag tror att det handlar om att man kommunicerar med varandra
              för att hitta vägen till att lösa problemen när det gäller detta
              barns behov av medicin, vilket det ofta handlar om, eller vad
              det nu kan vara. Jag tror att det är vägen för att man ska säkerställa
              att de barn som behöver regelbunden medicinering får det också
              inom förskolans ram.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="f5574cb2">
            4 § Svar på interpellation 2007/08:116 om Sveriges utvecklingssamarbete
            med Nicaragua
          </note>
          <note type="speaker" n="ef63bfa1">
            Anf. 21 Statsrådet GUNILLA CARLSSON (m):
          </note>
          <u who="unknown" xml:id="i-8e5b35523d0a7824-0" n="99d56664">
            <seg n="833a4c45">
              Fru talman! Hans Linde har frågat mig vilka initiativ jag avser
              att vidta för att påbörjade svenska utvecklingsprojekt i Nicaragua,
              som till exempel Fonde Agro, inte ska tvingas avslutas i förtid
              och för att det ska finnas resurser och möjligheter till uppföljning.
              Vidare har Hans Linde frågat vilka initiativ jag avser att vidta
              för att de svenska frivilligorganisationer som finns i Nicaragua
              ska kunna fortsätta sin verksamhet. Hans Linde har också frågat
              om jag avser att verka för att Sverige även i fortsättningen ska
              spela en positiv roll i Nicaragua avseende demokrati, mänskliga
              rättigheter och jämställdhet.
            </seg>
            <seg n="94df4cd0">
              Jag håller med Hans Linde om att Sverige har varit, och fortfarande
              är, en viktig aktör i Nicaragua. Vi åtnjuter en stor respekt som
              dialogpartner, både hos myndigheter och bland enskilda organisationer.
              Men vi är inte den enda aktören som driver på frågor som kan uppfattas
              som kontroversiella av landets beslutsfattare. Det finns ett stort
              antal givare i Nicaragua och bland flera av dem råder samsyn med
              Sverige om frågor som rör till exempel demokrati, mänskliga rättigheter
              och jämställdhet. Som exempel kan nämnas att det inte var endast
              Sverige som tog initiativet till att föra en dialog med regering,
              parlament och andra parter och förse dem med fakta inför och efter
              abortförbudet 2006 som Linde tar upp i sin fråga. Det var flera
              givarländer, däribland Sverige, och framför allt FN som tog initiativ
              till att uppmärksamma vilka konsekvenser beslutet kunde få och
              att mana till eftertanke.
            </seg>
            <seg n="e823876b">
              Beslutet om att fasa ut det bilaterala biståndet till Nicaragua
              och att stänga ambassaden innebär inte att Sverige inte även fortsättningsvis
              kommer att uppmärksamma frågor som rör demokrati, mänskliga rättigheter
              och jämställdhet i landet. Vår ambassad i Guatemala kommer att
              ta över ansvaret för den politiska bevakningen i Nicaragua. Dessutom
              har EU en stark röst i Latinamerika, och genom EU har Sverige
              goda möjligheter att driva sådana frågor som vi fäster särskild
              vikt vid. Det är också viktigt att komma ihåg att Sverige även
              bidrar med medel till och i utformningen av utvecklingsprogram
              inom EU:s, FN:s och andra multilaterala organ.
            </seg>
            <seg n="a8508421">
              När det gäller svenska enskilda organisationer kommer den verksamhet
              som bedrivs i Nicaragua och som finansieras av anslagsposten för
              Latinamerika att påverkas av utfasningen, men flertalet organisationer
              kommer att kunna fortsätta att verka i Nicaragua finansierade
              genom anslagsposten för svenska enskilda organisationer. Väl etablerade
              och fungerande organisationer med framgångsrika projekt borde
              också kunna erhålla finansiering från andra givare.
            </seg>
            <seg n="b9899beb">
              Vi har satt upp riktlinjer för utfasning som slår fast att ingångna
              avtal ska fullföljas och att gjorda investeringar ska hanteras
              varsamt så att inte uthålligheten i projekt och program i största
              möjliga mån påverkas negativt. Inga projekt kommer att avslutas
              i förtid så som Hans Linde befarar. Dialog med lokala parter och
              andra givare för att hitta lämpliga övergångsmekanismer är också
              en viktig komponent i utfasningsarbetet. Vi är också angelägna
              om att i nära samarbete med de enskilda organisationer som är
              engagerade i Nicaragua föra en dialog om hur utfasningen ska ske
              och hur erfarenheter, resultat och etablerade nätverk på bästa
              sätt kan tas till vara.
            </seg>
            <seg n="70eccd87">
              När ambassaden stängs den 31 augusti nästa år övergår den till
              ett sektionskontor med ansvar för utfasningen av utvecklingssamarbetet.
              På så vis säkerställer vi kvaliteten i utfasningen och möjliggör
              fortsatt dialog med andra givare och med samarbetspartner under
              hela utfasningsperioden.
            </seg>
          </u>
          <note type="speaker" n="414469e0">
            Anf. 22 HANS LINDE (v):
          </note>
          <u who="Q1581082" xml:id="i-cb9ac452adb4b6b9-0" n="828a9b6e">
            <seg n="ade930ed">
              Fru talman! Jag får börja med att tacka biståndsministern för
              svaret. Jag besökte Nicaragua i början av september, en vecka
              efter att den borgerliga regeringen presenterat sitt beslut att
              fasa ut det svenska bilaterala biståndet dit. Jag möttes av stor
              oro och osäkerhet samt av många frågor bland svenska biståndsarbetare
              och enskilda organisationer och, framför allt kanske, bland deras
              nicaraguanska samarbetspartner.
            </seg>
            <seg n="2782848b">
              Situationen när det gäller sexuell och reproduktiv hälsa och
              rättigheter i Nicaragua är alarmerande. Det totala abortförbud
              som infördes i oktober 2006 bekräftades när parlamentet med stor
              majoritet den 13 september i år godkände en ny brottsbalk. En
              kvinna som genomför en abort riskerar upp till tre år i fängelse.
              En läkare som hjälper henne riskerar upp till fem år. Tyvärr ser
              vi hur de värdekonservativa krafterna hela tiden växer sig starkare,
              och de har inte bara aborträtten som måltavla. Framtiden ser inte
              ljus ut för sexualupplysning, preventivmedel och sexuella rättigheter
              i Nicaragua.
            </seg>
            <seg n="48ba0f9d">
              Sveriges beslut kommer vid sämsta möjliga tidpunkt, sade man
              till mig på en organisation som jobbar med mäns våld mot kvinnor.
              Det behövs väldigt tydliga motkrafter, både stater som är beredda
              att trycka på regeringen och enskilda organisationer som kan stödja
              de delar av det nicaraguanska samhället som slår vakt om jämställdhet,
              mänskliga rättigheter och kvinnors rätt till sin egen kropp. Det
              är Vänsterpartiets starka åsikt att Sverige just ska vara en sådan
              stark motkraft.
            </seg>
            <seg n="6ddecb4d">
              Att statsrådet nu meddelar att de enskilda organisationer som
              fått stöd via den svenska ambassaden inte ska räkna med fortsatt
              svenskt stöd i framtiden förstärker bilden av ett Sverige som
              ärligt talat vänder Nicaragua ryggen. Oron är stor över att inget
              annat land kommer att vilja eller våga driva frågor om sexuell
              och reproduktiv hälsa och rättigheter lika tydligt som Sverige
              gjort. Många jämställdhets- och SRHR-organisationer i Nicaragua
              delar inte statsrådets positiva bild av framtiden, att det finns
              så många andra givare som är beredda att ta vid där Sverige nu
              avslutar. Det skulle vara intressant att höra vilka givare statsrådet
              syftar på. Vilka diskussioner har förts i givarkretsen när det
              gäller frågor om abort, SRHR-frågor och HBT-frågor när det handlar
              om att lämna över ansvaret till andra givare?
            </seg>
            <seg n="21026864">
              Jag måste säga att jag blir oroad när statsrådet lyfter fram
              just EU som ett alternativ. När Nicaragua genomförde sitt totala
              abortförbud försökte Sverige få till ett gemensamt protestuttalande
              i unionen, men det stoppades av bland annat Polen och Malta. I
              frågor om abort, sexualupplysning, preventivmedel och sexuella
              rättigheter är det ju så att flera EU-länder ser på utvecklingen
              i Nicaragua som något positivt. Jag har därför mycket svårt att
              se att EU i dagsläget skulle vara en positiv kraft på de här områdena.
            </seg>
            <seg n="d16bc23d">
              Fru talman! Abortfrågan är ju inte det enda fråga där Sverige
              har haft en positiv roll i Nicaragua. Under 80-talet, då de flesta
              givare valde att lämna Nicaragua och landet terroriserades av
              de USA-stödda contras, var Sverige på plats och gav stöd åt återuppbyggnad
              och demokratisering. Vår långa närvaro har gett oss en unik möjlighet
              att lyfta upp kontroversiella frågor om abort, sexuella rättigheter
              och så vidare. Statsrådet säger förstås att Sverige även fortsättningsvis
              kommer att lyfta de här frågorna. Det är väl närmast ett obligatoriskt
              uttalande från en biståndsminister, men alla förstår ju att om
              inte Sverige är närvarande kommer vi inte att ha samma möjligheter
              att följa utvecklingen. Vi kommer att bli betydligt mer ointressanta
              som samarbetspartner. Vad vi nu i verkligheten ser är att banden
              kapas och förtroendet bränns. För varför ska man lyssna på Sverige
              i framtiden när vi inte längre är närvarande och vi har fasat
              ut vårt bistånd?
            </seg>
          </u>
          <note type="speaker" n="64e64cdf">
            Anf. 23 Statsrådet GUNILLA CARLSSON (m):
          </note>
          <u who="unknown" xml:id="i-8e5b35523d0a7824-1" n="99d56664">
            <seg n="5915571a">
              Fru talman! Låt mig börja med att säga att vi lämnar ju inte
              Nicaragua. Vi kommer att ha en regionambassad i Guatemala som
              kommer att ha fortsatt bevakning och kontakter med regeringen
              i Nicaragua. Dessutom tror jag att den kommer att kunna vara ett
              gott stöd för de enskilda organisationer i Nicaragua som fortsatt
              kan påräkna svenskt moraliskt stöd. Svenska enskilda organisationer
              har fortsatt möjligheter att verka i landet, och jag uppmuntrar
              dem att göra det. 1,3 miljarder av biståndet går till enskilda
              organisationer. Här finns väldigt mycket kompetens och kunnande,
              inte minst på områdena jämställdhet, kvinnors rättigheter och
              sexuell och reproduktiv hälsa och rättigheter. Det finns också
              ett ökande engagemang kring HBT-frågor. Den anslagsposten finns
              kvar. Det arbetet är det viktigt att de enskilda organisationerna
              känner att de också har ett ansvar för.
            </seg>
            <seg n="a6ee09c2">
              Vi har nu en tid då vi genomför ett utfasningsstrategi för Nicaragua.
              Vi har redan samlats till ett intressentmöte på UD där vi just
              diskuterade de svåra frågor som Hans Linde tar upp. Självfallet
              är det så att när vi inte längre är närvarande med en ambassad
              och väljer att fokusera på länder där vi tror att vi har ännu
              större inflytande och där fattigdomen och behoven är minst lika
              stora, eller rent av större, får det konsekvenser. Nicaragua är
              ett av de länder som vi länge har haft en biståndsrelation till
              men där vi nu kommer att fortsätta att fördjupa vår relation och
              använda de ingångar vi har.
            </seg>
            <seg n="418f5a30">
              Jag väljer att lägga en hel del förtroende i den här utfasningsstrategin
              på vad jag hoppas är en förmåga från Sverige att kunna påverka
              i EU. Jag medger, och håller helt med i Hans Lindes analys om,
              att vi har en uppförsbacke. Men jag tror att om vi ska kunna vara
              trovärdiga och spela en större roll i att påverka EU:s utvecklingssamarbete
              även i centrala, fundamentala delar som handlar om SRHR-frågor
              kan vi knappast ha ett bättre exempel än Nicaragua, eller hur?
              Därför är det min avsikt att vi än mer ska kunna ha en delaktighet
              och ta ett ansvar för hur EU:s strategi gentemot Nicaragua ser
              ut. Det blir en skyldighet när vi gör den här typen av egen utfasning
              bilateralt.
            </seg>
            <seg n="7ad0a917">
              Vad gäller den politiska rösten i fråga om utvecklingen i Nicaragua
              kommer vi ju fortsatt i rådsslutsatser inom EU, men naturligtvis
              också inom FN och dess olika multilaterala organ, att finnas kvar
              som aktörer i Nicaragua men tillsammans med andra.
            </seg>
            <seg n="b903f99c">
              Jag hoppas att den här perioden med en bra utfasningsstrategi
              nu ska innebära att vi också kan uppmuntra andra givare. Det är
              den processen som nu är i gång. Det gäller andra, likasinnade,
              länder i Europa men också till exempel kanadensare, som också
              förstår vad vi pratar om när vi tar upp de här svåra frågorna
              som handlar om sexualitet och kvinnors rättigheter. Vi tänker
              således alls inte att ge upp detta, men vi kommer att hitta andra
              forum.
            </seg>
          </u>
          <note type="speaker" n="c95e66e5">
            Anf. 24 HANS LINDE (v):
          </note>
          <u who="Q1581082" xml:id="i-cb9ac452adb4b6b9-1" n="828a9b6e">
            <seg n="b4f73e4c">
              Fru talman! Jag tycker att statsrådet i dag kommer med två tydliga
              besked, ett positivt och ett negativt, får man väl säga. Det positiva
              beskedet är att inga projekt kommer att avslutas i förtid. Det
              är ett besked som jag vet att många svenska biståndsarbetare och
              biståndsprojekt har väntat på. När jag var i Nicaragua nu i september
              besökte jag flera av de omfattande projekt som Sverige har, och
              det fanns en stor oro bland de svenska biståndsarbetarna men framför
              allt bland deras lokala samarbetspartner och de nicaraguaner som
              omfattas av de här projekten över vad framtiden kan innebära.
              Jag hoppas att det här, bland annat för Fonde Agro, som varit
              ett av de mest omfattande svenska projekten i Nicaragua, innebär
              att de nu får möjlighet att förlänga sin verksamhet om ett år
              och därmed också får möjlighet att genomföra sitt tredje steg
              i det viktiga arbetet med att minska fattigdom, ojämlikhet och
              miljöproblem bland kaffe- och mejeribönder i Nicaragua. Jag kan
              garantera statsrådet att vi kommer att följa utvecklingen och
              bevaka den för att se till att vi får en ansvarsfull utfasning.
            </seg>
            <seg n="549d4c13">
              Men jag måste säga att vi också får ett negativt besked. Det
              gäller stödet till de enskilda organisationer som verkar i Nicaragua.
              Visst är det så att de kan få stöd via potten, som statsrådet
              talar om, på 1,3 miljarder kronor. Men många av de enskilda organisationer
              som är på plats i Nicaragua får ju stöd via den svenska ambassaden,
              och det stödet kommer att försvinna.
            </seg>
            <seg n="907e3e50">
              I min interpellation lyfter jag fram ett exempel, Diakonia, som
              driver ett enormt viktigt arbete när det gäller ursprungsbefolkningens
              rättigheter, när det gäller att stötta progressiva kristna grupper
              i landet som inte delar katolska kyrkans syn på abort och kvinnors
              rättigheter.
            </seg>
            <seg n="cf81e964">
              Deras företrädare på plats i Nicaragua pratar själva om att de
              kommer att förlora 60 procent av sitt stöd vid den här utfasningen.
              Det innebär ett hårt slag mot deras verksamhet, men framför allt
              innebär det ett oerhört hårt slag mot deras 17 samarbetspartner
              i Nicaragua, som riskerar att helt förlora stöd och resurser för
              att kunna bedriva sin verksamhet.
            </seg>
            <seg n="3eda11ec">
              Jag tycker att det är en tydlig skillnad mellan det vi hör i
              dag från statsrådet och det vi hört tidigare när det gäller stödet
              till de enskilda organisationerna.
            </seg>
            <seg n="1261f21c">
              Statsrådet har tidigare sagt att de enskilda organisationerna
              inte omfattas av landkoncentrationen. Vid presskonferensen den
              27 augusti sade statsrådet att framtidsutsikterna för enskilda
              organisationer som finansierar sin verksamhet via ambassader skulle
              vara goda.
            </seg>
            <seg n="cb620130">
              I dag låter det väldigt annorlunda. I dag får man i stället ett
              lycka till och hänvisas till andra givare. Men jag tror att statsrådet
              också vet att en liten svensk frivilligorganisation på plats i
              Nicaragua som är starkt beroende av stöd via den svenska ambassaden
              i Managua kommer att ha små möjligheter att helt lägga om sin
              verksamhet, hitta på nya projekt och hitta nya möjligheter till
              finansiering från andra givare. Den möjligheten är för många svenska
              frivilligorganisationer väldigt liten.
            </seg>
            <seg n="9bcdedbe">
              I verkligheten innebär det här att många svenska frivilligorganisationer
              på plats i Nicaragua kommer att få lägga ned sin verksamhet eller
              kraftigt dra ned på den. Och, som sagt, det kommer att vara de
              nicaraguanska samarbetsparterna som drabbas allra, allra värst.
            </seg>
            <seg n="6adbb55a">
              I juni fick statsrådet ett brev från Bengt Westerberg, ordförande
              i Röda Korset. Han bad statsrådet att agera för att regeringen
              säkerställer att folkrörelsebiståndet till viktigt demokrati-
              och MR-arbete, som i dag finansieras via bilateralt bistånd, kan
              fortsätta i nya former i de fall en utfasning av det statliga
              bilaterala biståndet sker. Varför har inte statsrådet hörsammat
              den uppmaningen?
            </seg>
            <seg n="3f6973a4">
              Det har kommit så många påtryckningar från svenska enskilda organisationer.
              De har lyft fram olika exempel på hur Sverige skulle kunna fortsätta
              att stödja enskilda organisationer i de länder där man fasar ut.
              Det skulle vara möjligt om den politiska viljan fanns.
            </seg>
          </u>
          <note type="speaker" n="8119a75e">
            Anf. 25 Statsrådet GUNILLA CARLSSON (m):
          </note>
          <u who="unknown" xml:id="i-8e5b35523d0a7824-2" n="99d56664">
            <seg n="df8c0c8c">
              Fru talman! Om vi börjar övergripande med frågan om mänskliga
              rättigheter och demokrati och den roll som Sverige kan och bör
              spela i detta utvecklingssamarbete, kommer vi att återkomma till
              riksdagen för att visa hur vi avser att jobba med frågan långsiktigt
              tillsammans.
            </seg>
            <seg n="c7a175a0">
              Jag har redan haft inledande möten där vi just diskuterat de
              enskilda organisationerna. Jag tror att även här är det bra att
              vi drar konsekvenser av en fokusering. De svenska enskilda organisationerna
              kan ju inte sprida sig hur brett som helt när de är partner till
              Utrikesdepartementet och Sida.
            </seg>
            <seg n="bb3a5196">
              Totalt sett kan man beräkna omsättningen för de svenska enskilda
              organisationerna i det svenska utvecklingssamarbetet till närmare
              4 miljarder kronor. Vad jag har sagt på pressträffar och annat
              är att anslaget till de enskilda organisationernas egen pott inte
              kommer att beröras av landfokuseringen. Men eftersom de enskilda
              organisationerna många gånger är underleverantörer, om jag får
              använda det uttrycket, i våra bilaterala samarbeten får en utfasning
              i Nicaragua naturligtvis betydelse för de svenska enskilda organisationerna
              som är verksamma där. De har då möjlighet att kompensera detta
              genom 9010-bidraget, som vi brukar kalla det för när vi debatterar,
              alltså potten på 1,3 miljarder. Då finns det också en möjlighet
              att stanna kvar om man vill men med pengar från ett annat konto.
            </seg>
            <seg n="a6a00d59">
              Då är frågan: Hur gör vi nu med de enskilda organisationerna
              i Nicaragua? Det är ju egentligen dem som vi ska bry oss mest
              om, eller hur? Det viktiga är de som vi nu har ett ansvar för
              och engagemang i.
            </seg>
            <seg n="00f89f55">
              Till exempel är Diakonia en viktig aktör som verkar inom kyrkan.
              Kyrkorna är ofta världsvida. Och kyrkorna har inte minst i de
              frågor som handlar om kvinnors rättigheter extra viktig betydelse
              när det gäller att kunna påverka, förändra normer, förändra beteenden.
              Därför ska vi jobba mycket med de religiöst baserade organisationerna
              när vi vill göra förändringar och när vi vill diskutera även sådana
              saker som mänskliga rättigheter och demokrati.
            </seg>
            <seg n="272b3c34">
              Eftersom Diakonia och kyrkorna är världsvida är jag rätt övertygad
              om att de nu kommer att hjälpa oss att se till att en del av deras
              projekt som är finansierade via det bilaterala samarbetet kan
              tas över av andra som också är engagerade i dessa 17 samarbetspartner
              som Hans Linde just nämnde. Det är där vi har utfasningsstrategierna.
              Det är därför som vi fäster sådan vikt vid att engagera de enskilda
              organisationerna i de intressentmöten som vi har så att vi kan
              se till att vi sköter det här på bästa möjliga sätt. Det måste
              nämligen vara seriösa utfasningar som vi nu gör eftersom relationen
              inte avslutas. Den ska ju fortsätta.
            </seg>
            <seg n="e3cafcdd">
              Vi ska vara trovärdiga också när det gäller de lite större projekten.
              Låt mig då ta upp Fonde Agro. Syftet med hela den satsningen var
              att öka inkomsterna för små till medelstora jordbrukare, att öka
              produktiviteten och se till att man kan förhandla fram bättre
              priser och villkor vid försäljningen av produkterna.
            </seg>
            <seg n="80aeb55e">
              Sverige har haft ett ansvar för detta program. Det var planerat
              att löpa fram till 2011, men de svenska avtalen går nu ut 2009.
              Eftersom vi ska jobba med en långsiktig och seriös utfasningsstrategi
              kommer vi i det här exemplet självfallet att titta på om vi ska
              förlänga programmet ytterligare ett tag för att kunna se till
              att de här insatserna inte går förlorade. Det är det som jag menar
              med en seriös och ansvarsfull utfasningsstrategi.
            </seg>
            <seg n="b6c67908">
              På de intressentmöten och annat som vi har haft har jag känt
              att här finns en förmåga att på ett bra sätt se till att vi dels
              hittar andra partner till våra nicaraguanska vänner och samarbetspartner,
              dels lämnar på ett seriöst och trovärdigt sätt.
            </seg>
          </u>
          <note type="speaker" n="a122150f">
            Anf. 26 HANS LINDE (v):
          </note>
          <u who="Q1581082" xml:id="i-cb9ac452adb4b6b9-2" n="828a9b6e">
            <seg n="105faa02">
              Fru talman! För att börja där statsrådet slutade just när det
              gäller Fonde Agro hoppas jag verkligen att statsrådet gör sitt
              yttersta för att Fonde Agro ska kunna fortsätta sitt arbete tiden
              ut. När vi diskuterar bistånd och utvecklingsarbete pratas det
              ofta om behovet av goda exempel, och jag tycker att Fonde Agros
              arbete i Nicaragua är ett sådant lysande exempel som vi skulle
              kunna lyfta fram och visa på ett positivt sätt hur man med ganska
              små resurser kan kombinera fattigdomsbekämpning, arbete med jämställdhet
              och omställningen till ett ekologiskt hållbart jordbruk.
            </seg>
            <seg n="4fd0908c">
              Jag ska inte stå här och diskutera vad som sagts och vad som
              inte sagts. Men jag ägnade gårdagskvällen åt att lyssna på den
              presskonferens som statsrådet pratade om och som hölls den 27
              augusti, och jag tycker ändå att det är en tydlig skillnad mellan
              vad som sades då och vad som sägs nu. Då pratade statsrådet om
              de goda möjligheterna för enskilda organisationer att fortsätta
              i de länder där Sverige valt att fasa ut. I dag låter det på ett
              annat sätt. Det blir tydligt ju längre processen fortskrider att
              de enskilda organisationerna kommer att drabbas hårt.
            </seg>
            <seg n="13f75f5b">
              Jag vill avslutningsvis i den här debatten säga att vi från Vänsterpartiets
              sida har varit väldigt kritiska till att biståndet till Nicaragua
              fasas ut och att regeringen nu bestämt sig för att stänga den
              svenska ambassaden.
            </seg>
            <seg n="375846fc">
              Vi tror att Sverige har goda möjligheter att även i framtiden
              vara en stark och aktiv röst för demokrati, mänskliga rättigheter,
              jämställdhet och rättvisa i Nicaragua, men att det arbetet kommer
              att försvåras markant genom att ambassaden stängs, genom att det
              bilaterala arbetet nu fasas ut och genom att de enskilda organisationernas
              verksamhet de facto begränsas.
            </seg>
            <seg n="22d2c26a">
              Jag kan inte låta bli att se det här i ett större sammanhang,
              att det här inte bara handlar om en utfasning av ett enskilt utvecklingsarbete
              utan också om en utfasning av den självständiga svenska utrikespolitiken.
              Här tror jag att vi har all anledning att återkomma.
            </seg>
          </u>
          <note type="speaker" n="831862b9">
            Anf. 27 Statsrådet GUNILLA CARLSSON (m):
          </note>
          <u who="unknown" xml:id="i-8e5b35523d0a7824-3" n="99d56664">
            <seg n="9c0e2ab1">
              Fru talman! Jag vill fortsatt hävda att med 1,3 miljarder kronor
              från det svenska statsanslaget är det rätt att beteckna det som
              goda möjligheter för Diakonia, som vi exempelvis har diskuterat,
              Forum Syd, Rädda Barnen och många andra att välja att stanna kvar
              men med en annan typ av finansiering.
            </seg>
            <seg n="86be3e23">
              Det vore dumt av mig att säga att det är lika lätt som tidigare.
              Visst har man behov och nytta av att ha en ambassad i ryggen,
              självklart, för den hjälper ju inte till bara med att ordna möteslokaler
              utan också ibland när det behövs med stöd och hjälp till en regering.
              Men vi kommer att fortsatt ha den diplomatiska närvaron tack vare
              en regionambassad i Guatemala.
            </seg>
            <seg n="8d050505">
              Det vi diskuterar i dag är just konsekvenserna av den av riksdagen
              beställda landfokuseringen som vi nu har genomfört. För att skapa
              ett mer effektivt och resultatorienterat utvecklingssamarbete
              försöker vi fokusera på ett färre antal länder där Sverige är
              aktivt bilateralt. Det får naturligtvis konsekvenser. Och jag
              tror mig veta efter det här meningsutbytet att om Hans Linde hade
              haft mitt ansvarsområde kanske han inte hade fasat ut Nicaragua
              utan valt något annat land utifrån andra parametrar.
            </seg>
            <seg n="f34b149b">
              Jag har också tagit konsekvenser för att vi ska ha ett ökat fattigdomsfokus.
              Vi lämnar flera länder i Latinamerika. Vi drar ned engagemanget
              i medelinkomstländer. Vi ökar vårt engagemang i de allra fattigaste
              länderna i de fattigaste regionerna, och vi får ökat fokus på
              Afrika.
            </seg>
            <seg n="b21f878f">
              Här finns också mycket för de enskilda organisationerna att göra.
              Här är demokratibrist och behovet av mänskliga rättigheter minst
              lika stort. Här kommer vi att ha stort behov och nytta av de svenska
              enskilda organisationerna också.
            </seg>
            <seg n="8d9d0416">
              Det är lite grann detta som är ansvaret och uppgiften när man
              ska göra en landfokusering. Man tvingas lämna en del. Nu gör vi
              detta. Men avsikten är att nicaraguanerna ska känna att de fortfarande
              har goda vänner, inte bara i Hans Linde utan också i den svenska
              staten, efter denna ansvarsfulla utfasning och att samarbetet
              fortsätter. Jag tackar Hans Linde för debatten.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="65405b31">
            5 § Svar på interpellation 2007/08:148 om konsekvenser för kvinnor
            av kriser och katastrofer
          </note>
          <note type="speaker" n="e939f783">
            Anf. 28 Statsrådet GUNILLA CARLSSON (m):
          </note>
          <u who="unknown" xml:id="i-8e5b35523d0a7824-4" n="99d56664">
            <seg n="808882d3">
              Fru talman! Magdalena Andersson har inkommit med en interpellation
              där hon ställer två frågor relaterade till konsekvenser för kvinnor
              av kriser och katastrofer. Den första frågan gäller om jag har
              för avsikt att ta något initiativ för att göra Sverige till ledande
              nation i återuppbyggnads- och räddningsarbeten. Den andra frågan
              handlar om möjligheten att arrangera en internationell konferens
              om katastrofer och räddningsarbeten ur kvinnors perspektiv och
              om jag avser att ta initiativ till en sådan konferens.
            </seg>
            <seg n="8767ff65">
              Det finns anledning att instämma i mycket av det som Magdalena
              Andersson nämner i interpellationen. Kvinnor, och barn, är oftast
              väldigt utsatta i kris- och katastrofsituationer, och katastrofer
              påverkar ofta män och kvinnor på olika sätt. Det är min övertygelse
              att vi särskilt måste värna de utsatta kvinnorna i dessa sammanhang.
            </seg>
            <seg n="bcfa4eca">
              Det är också av största vikt att den akuta katastrofhjälpen och
              återuppbyggnadsinsatserna är utformade så att de når de mest behövande
              i praktiken ofta kvinnor. I sammanhanget är det glädjande att
              allt fler internationella biståndsorganisationer anpassar verksamheten
              till kvinnornas behov, och Sverige stöder en fortsatt utveckling
              i denna riktning genom vår nära dialog med dessa organisationer.
            </seg>
            <seg n="7bbef4a1">
              På den första frågan om att göra Sverige till ett ledande land
              inom återuppbyggnads- och räddningsarbetet skulle jag vilja säga
              att vi redan ligger väldigt bra till vid en internationell jämförelse.
              Genom Räddningsverkets internationella avdelning deltar Sverige
              redan nu i de allra flesta större internationella räddnings- och
              tidiga återuppbyggnadsinsatser.
            </seg>
            <seg n="46891f46">
              I och med den utbyggnad av Räddningsverkets verksamhet som påbörjades
              2006 har antalet internationella insatser ökat i antal. Räddningsverket
              har redan en uttalad strategi att tydligare integrera genusperspektivet
              i sin verksamhet. Sverige har en uttalad målsättning att stärka
              kvinnors roll inom hela utvecklingssamarbetet.
            </seg>
            <seg n="58c508da">
              Jag är helt enig med Magdalena Andersson om att kvinnors villkor
              i kriser och katastrofer måste förbättras. Det bästa sättet att
              nå detta mål menar jag är att fortsätta att arbeta aktivt med
              de organisationer som vi stöder samt i de processer där vi är
              verksamma.
            </seg>
            <seg n="3ec4e338">
              Sverige, och jag som svensk minister, har tillsammans med Sydafrika
              varit ordförande i partnerskapet Gender Justice. Detta initiativ
              arbetar bland annat med kvinnors roll i postkonfliktländer och
              hur deras intressen tillvaratas i återuppbyggnaden efter en konflikt.
              Vårt ordförandeskap avslutades i oktober i samband med den årliga
              FN-debatten om säkerhetsrådets resolution 1325 om kvinnor, fred
              och säkerhet. Sverige anordnade under denna vecka ett seminarium
              för FN:s medlemmar, internationella enskilda organisationer och
              FN-organ i New York. Temat för seminariet var hur vi kan ta till
              vara kvinnors roll i återuppbygganden av länder som genomgått
              konflikt. Kvinnor är inte bara offer för konflikter utan många
              gånger även aktörer. Detta ansvar måste också axlas.
            </seg>
            <seg n="2d9782fb">
              Även om det svenska ordförandeskapet i Gender Justice är avslutat
              kommer Sverige och inte minst Utrikesdepartementet att fortsätta
              att vara engagerat i frågor rörande kvinnors deltagande i konfliktförebyggande
              och fredsfrämjande insatser. Det är ett för regeringen prioriterat
              område. Utöver deltagande med svensk personal och expertis ska
              Sverige också bidra till verksamhet för att förebygga, dämpa och
              lösa konflikter och postkonflikter. Här är det angeläget att stärka
              kvinnors roll och deltagande i internationella fredsprocesser
              och insatser. Detta arbete bidrar till att genomföra FN:s säkerhetsrådsresolution
              1325. Insatser för att stärka kvinnors deltagande, säkerhet och
              åtnjutande av de mänskliga rättigheterna är en integrerad del
              av regeringens arbete inom den freds- och säkerhetsfrämjande verksamheten.
            </seg>
            <seg n="53d088f1">
              Vi, och inte minst jag i min roll som biståndsminister, kommer
              att fortsätta att stödja initiativ på detta område och delta med
              kunskap, expertis och finansiellt stöd till enskilda länder eller
              konferenser för att föra frågan framåt ytterligare.
            </seg>
          </u>
          <note type="speaker" n="f4004228">
            Anf. 29 MAGDALENA ANDERSSON (m):
          </note>
          <u who="Q4935870" xml:id="i-c6ef2f174b1c19f4-0" n="532d4fcc">
            <seg n="ef0f7737">
              Fru talman! Jag vill börja med att tacka ministern för svaret.
              Det är ett svar som visar på ett stort engagemang för kvinnor
              i utsatta situationer. Det bådar gott inför framtiden, både för
              kvinnor i konfliktområden och för kvinnor och barn i områden som
              har drabbats av andra kriser som inte är utförda av mänsklig hand
              utan är katastrofer av typen jordskalv, torka, översvämningar,
              tsunamier eller så. För det är inte bara vid krigskonflikter utan
              också vid andra kriser och katastrofer som det är kvinnor och
              barn som drabbas hårdast.
            </seg>
            <seg n="c94cb3f8">
              Unicef skriver i sin årliga rapport om världens kriser och katastrofer
              att i de flesta katastrofer drabbas kvinnor och barn hårdast.
              Kvinnor utsätts för exploatering och våld, skriver de. Beslut
              tas oftast utan att kvinnor tillfrågas, de berövas rätten till
              utbildning, hälsovård och näring och diskriminering av kvinnor
              gör att barnen blir ännu mer utsatta allt enligt Unicef.
            </seg>
            <seg n="136e5f24">
              Det arbete regeringen har gjort och gör i partnerskapet Gender
              Justice är värdefullt och oerhört viktigt. Jag tror att Sveriges
              roll är betydelsefull där och att vi fortsätter att vara engagerade
              i detta.
            </seg>
            <seg n="57fd6aa8">
              Men jag menar att Sverige har en unik möjlighet att förbättra
              situationen för kvinnor och barn också i kriser och katastrofer
              och att vi kan som ledande nation gå före i arbetet. Ett sätt
              är att arrangera en internationell konferens om räddningsarbete
              och bjuda in, lyssna och framför allt ta till vara erfarenheter
              från dem som är hårdast drabbade och att lära av detta.
            </seg>
            <seg n="4f07a63d">
              Räddningsverket har en uttalad strategi att tydligt integrera
              genusperspektivet i sin verksamhet. De skriver själva på sin hemsida
              att eftersom kvinnor har olika ansvar och arbetsuppgifter, rättigheter
              och skyldigheter drabbas de olika i olika länder.
            </seg>
            <seg n="357afcf3">
              Jag menar, fru talman, att kvinnor är en av nycklarna i återuppbyggnaden.
              Därför är det nödvändigt att i olika hjälpprogram ha med dem redan
              på planeringsstadiet. Det handlar om utbildning, hälsofrågor och
              möjligheter till arbete. Dessutom är kvinnor bättre lämpade på
              vissa områden, till exempel när det gäller att arbeta över etniska,
              religiösa och politiska skiljelinjer, och får kvinnor ansvar för
              pengar satsar de generellt mer på social återuppbyggnad än vad
              män gör.
            </seg>
            <seg n="cf69252a">
              Räddningsverket har deltagit i flera internationella projekt
              för att ta fram en bra kravspecifikation på material och förnödenheter
              som man behöver i samband med hjälpinsatser. Det är mycket bra.
              Men fortfarande bärs mycket av denna typ av arbete upp av män,
              inte minst när det gäller deltagande från fattiga länder. Jag
              är övertygad, fru talman, om att dessa kravspecifikationer skulle
              se annorlunda ut om kvinnor var mer involverade i dem redan från
              början än vad de är och om kvinnorna fick komma till tals och
              ge sin syn på hur man ska arbeta mer effektivt både i hjälp- och
              biståndsarbete. Här kan svenskt bistånd utvecklas med Räddningsverket
              som en av de goda aktörerna, och biståndsministern är en mycket
              viktig länk i det arbetet.
            </seg>
          </u>
          <note type="speaker" n="f645cc4d">
            Anf. 30 Statsrådet GUNILLA CARLSSON (m):
          </note>
          <u who="unknown" xml:id="i-8e5b35523d0a7824-5" n="99d56664">
            <seg n="e62694cf">
              Fru talman! Tack, Magdalena Andersson, för interpellationen men
              också för att regeringen drivs på och får både uppmuntran och
              exempel på vad vi skulle kunna ta vidare!
            </seg>
            <seg n="20d0e288">
              Jag har inte uteslutit en konferens, jag tror att vi har mycket
              att både visa upp och diskutera. Det är i min verksamhet många
              gånger ständigt pågående konferenser och diskussioner.
            </seg>
            <seg n="49ab38ee">
              Låt mig bara säga några saker om detta med kriser och katastrofer.
              När vi gör humanitära insatser är det oerhört viktigt att vi inte
              politiserar eller för mycket byråkratiserar det humanitära engagemanget.
              I de humanitära insatserna som ofta måste ske oerhört fort och
              effektivt måste behoven hela tiden styra. Det är det viktiga.
              Vi ska inte på förhand säga att just detta ska vi göra.
            </seg>
            <seg n="535853c0">
              Eftersom vi måste agera effektivt och resultatinriktat ställer
              det krav på bland annat gott humanitärt givarskap, på en mycket
              bättre samordning i fält och på bra beslutsfattande, som Magdalena
              Andersson tar upp, men också på fokus på hur de insatser vi jobbar
              med gör skillnad. Då kommer vi till att även om kvinnor inte är
              målet är de många gånger i humanitära insatser men också i återuppbyggnadsinsatser
              ett mycket relevant och effektivt verktyg.
            </seg>
            <seg n="eff12024">
              Jag tycker mig också märka att det ofta är svåra övergångar från
              humanitära krisinsatser till en utvecklingsfas. Givarsamordning
              och givartänkande måste utvecklas. Det är viktigt att redan i
              de humanitära insatserna väga in både genderperspektiv, perspektivet
              mänskliga rättigheter och deltagandeperspektiv på många andra
              sätt. Detta är inte minst tydligt i svåra postkonfliktländer där
              Sverige nu väljer att öka sitt engagemang. Jag tror att det är
              väldigt viktigt att vi, när vi tittar på kris- och konflikthantering,
              också närmar oss frågan om det politiska deltagandet. Om vi lyckas
              ha bättre fokus på kvinnor tror jag att vi också når barnen och
              ungdomarna.
            </seg>
            <seg n="861b6958">
              Det handlar om grundläggande demokratiska principer och om att
              ha ett effektivt arbete och se till att vi använder och inkluderar
              kvinnorna, inte bara i beslutsfattandet utan också i utförandefasen,
              och att vi har ett barn- och ungdomsperspektiv på de insatser
              som behöver göras.
            </seg>
            <seg n="989928fb">
              Vi har god nytta av de erfarenheter vi har gjort. Jag skulle
              vilja säga att inte minst Räddningsverket har en väldigt god ställning
              internationellt. Även om Sverige nu ligger i framkant i många
              av diskussionerna kommer det här arbetet att behöva fortsätta
              att förfinas och utvecklas allteftersom vi nu väljer att göra
              ännu fler insatser där vi ser till att öka och värna det humanitära
              stödet. När det gäller katastrofer orsakade av natur och klimat
              men många gånger katastrofer orsakade av brist på demokrati och
              god samhällsstyrning har vi anledning att titta på hur vi kan
              bli ännu duktigare, inte minst i de svårarbetade postkonfliktländerna.
            </seg>
          </u>
          <note type="speaker" n="f6235528">
            Anf. 31 MAGDALENA ANDERSSON (m):
          </note>
          <u who="Q4935870" xml:id="i-c6ef2f174b1c19f4-1" n="532d4fcc">
            <seg n="ee40d235">
              Fru talman! Kvinnor har initiativ- och drivkraft och goda idéer.
              Därför skapar de arbetsplatser både till sig själva och till andra.
            </seg>
            <seg n="cb6a0b39">
              Så sade en kvinna som leder en bankinstitution på Sri Lanka.
              De ger en form av mikrolån, men de gör det helst till kvinnor.
              Häri ligger själva hemligheten bakom en hög andel av återbetalning
              från en relativt fattig befolkning, enligt chefen där. Kvinnor
              är att lita på. De arbetar hårt, de följer avbetalningsplanen.
              Vi lånar helst ut till dem och vi får ett fungerande Sri Lanka
              mycket snabbare efter den katastrof som tsunamin var för landet.
            </seg>
            <seg n="9fd2de17">
              Det är ett exempel av många. Kvinnor tar ansvar. De har en särskild
              kompetens och kunskap. Kvinnor i utsatta länder har också oftast,
              precis som Gunilla Carlsson sade, ett större ansvar för barnen.
              Barnen har också ett stort ansvar och mycket att bidra med i återuppbyggnaden
              av länder. Om man ger barnen möjlighet att vara med i återuppbyggnaden
              känner de en större trygghet i sitt eget sammanhang.
            </seg>
            <seg n="5de14a71">
              Det handlar om att ha kvinnans perspektiv i arbetet. Visst handlar
              det om krig och konflikter, men min interpellation handlar framför
              allt om katastrofer som inte har tillkommit av mänskliga konflikter.
            </seg>
            <seg n="4f2e15b4">
              Hur ska land kunna byggas om halva befolkningens erfarenheter
              och kunskap inte tas till vara hela vägen ut? För mig är det självklart
              att de kravspecifikationer som inte har kvinnans perspektiv och
              erfarenheter i botten är snäppet sämre. De är mindre lyhörda och
              är därför inte lika kvalificerade som de skulle kunna vara, även
              om jag önskar det.
            </seg>
            <seg n="018534b4">
              Sverige har en unik möjlighet. Vi kan förbättra situationen för
              kvinnor och barn också i kriser och katastrofer. Vi kan som ledande
              nation gå före i arbetet och gå till praktisk handling. Ett sätt
              är att arrangera en internationell konferens om räddningsarbete
              och bjuda in, lyssna och framför allt ta till vara erfarenheter
              från dem som är eller har varit i den situationen att de är de
              hårdast drabbade.
            </seg>
            <seg n="5ffe1abe">
              Det gläder mig att biståndsministern här i dag inte utesluter
              ett sådant arbete. Jag vill uppmana Gunilla Carlsson att ta initiativ
              och se till att Räddningsverket bjuder in de personer som besitter
              den största kunskapen om hur vi bäst hjälper kvinnor och barn
              i kriser och katastrofer inte för Sveriges skull, inte för vårt
              ryktes skull, utan för barnens och kvinnornas skull.
            </seg>
          </u>
          <note type="speaker" n="b9e98433">
            Anf. 32 Statsrådet GUNILLA CARLSSON (m):
          </note>
          <u who="unknown" xml:id="i-8e5b35523d0a7824-6" n="99d56664">
            <seg n="8e7b482e">
              Fru talman! Tack, Magdalena Andersson, för engagemanget. Jag
              känner precis samma sak. Jag har gjort många resor och det känns
              många gånger hopplöst när man möter svält, katastrofer och brist
              på demokrati och mänskliga rättigheter. Sedan får jag resa utanför
              regeringskvarteren och träffa kvinnor och se denna kraft och förmåga
              att ta ansvar. Det är utsatta kvinnor i flyktinglägren i Darfur
              som ändå organiserar sig för att lära andra kvinnor att läsa och
              skriva. På landsbygden i Vietnam har jag träffat kvinnor som jobbar
              med landsbygdsutveckling och lokalt ägarskap. De diskuterar också
              rätten att äga sin mark och ha politisk delaktighet för att på
              så sätt bygga ett mer demokratiskt och fungerande Vietnam. Jag
              har mött en hivdrabbad mor i södra Sudan som i ett postkonfliktland
              med stor oro försöker skapa en dräglig tillvaro för sin familj
              och ändå vågar gå ut och vittna om stigmatisering.
            </seg>
            <seg n="b7ee0922">
              Det finns oändligt mycket kraft och mod bland kvinnor som borde
              omvandlas till politiskt ledarskap och delaktighet.
            </seg>
            <seg n="eb5b9170">
              Därför har den svenska regeringen som en av sina tre prioriteringar
              i utvecklingssamarbetet att fokusera på kvinnors roll och deltagande
              i utvecklingssamarbetet, inte bara för att det är moraliskt rätt
              utan också för att det blir effektivt och resultatinriktat och
              eftersom vi kan uppnå bättre resultat. Därmed ser vi till att
              på bästa sätt jobba med fattigdomsbekämpning och bygga en framtid
              för kvinnorna, barnen och männen. Det här handlar ju inte om att
              man gör det mot någon annan. Det handlar om att alla ska ha möjlighet.
              Det finns i dag ett globalt utanförskap som kan kännetecknas av
              en omfattande fattigdom. Det finns också ett globalt utanförskap
              där kvinnor inte får vara med. Därför har vi en viktig roll att
              med våra prioriteringar se till att jobba med mänskliga rättigheter
              och demokrati och att kräva kvinnors rättigheter och att se till
              att vi strategiskt använder detta i vårt humanitära samarbete
              och utvecklingssamarbetet.
            </seg>
            <seg n="62b23543">
              Jag är övertygad om att Räddningsverket nu känner sig uppmuntrat
              att på egen hand fortsätta att diskutera detta. I våras var jag
              på en utmärkt konferens som Räddningsverket hade med ett FN-organ
              där vi diskuterade miljöperspektiven i samband med naturkatastrofer
              och hur viktigt det är att se till att den här typen av insatser
              inte förvärrar en redan skör miljösituation.
            </seg>
            <seg n="61855380">
              Vi bör också diskutera hur det humanitära engagemanget tidigt
              lägger grunden för kvinnligt deltagande och grundbulten för den
              fortsatta utvecklingen. Jag är inte alls avvisande. Jag ville
              bara framhålla att en hel del av de här initiativen redan tas
              inom FN och EU och att Sverige är delaktigt på en mängd områden.
              Men vi kan göra mer.
            </seg>
            <seg n="8572a7f1">
              När vi nu mycket tydligare säger vad Sverige ska göra och från
              riksdagen vill höra hur, är jag övertygad om att vi, när man diskuterar
              den framtida inriktningen, kommer att få många goda idéer om konferenser
              och andra sätt att utveckla de svenska utvecklingsverktygen.
            </seg>
          </u>
          <note type="speaker" n="59a42db1">
            Anf. 33 MAGDALENA ANDERSSON (m):
          </note>
          <u who="Q4935870" xml:id="i-c6ef2f174b1c19f4-2" n="532d4fcc">
            <seg n="91f3ed75">
              Fru talman! Som Gunilla Carlsson säger är en av orsakerna till
              att kvinnor kommer i skymundan efter katastrofer att biståndet
              ofta hanteras män och män emellan. Det blir på något sätt viktigare
              att se till att män får de identitetshandlingar som krävs för
              att få tillgång till mat, hjälp, hälsovård, utbildning och annat.
            </seg>
            <seg n="152513b6">
              Ibland finns det sedvänjor eller lagar som förhindrar att kvinnor
              har äganderätt till mark och annan egendom. Det ökar naturligtvis
              svårigheterna att få återuppbyggnadshjälp.
            </seg>
            <seg n="1acd8f50">
              Trots det vet många, till exempel World Food Programme, att just
              kvinnor är oerhört viktiga i all återuppbyggnad. De har sedan
              länge policyn att 80 procent av katastrofbistånd ska delas ut
              till kvinnor eftersom man vet vad som händer. Då blir det ett
              engagemang, som ministern talar om. Man hjälper varandra. Man
              ser inte till att berika sig själv, utan man ser till andra kvinnor,
              man ser till barn och man ser till familjer. Man ser till att
              försöka hitta ett fungerande samhällsliv. Ändå används deras kunskaper
              så sparsamt, trots att man vet att de har varit nyckeln i mycket
              återuppbyggnadsarbete.
            </seg>
            <seg n="8247a2f8">
              Ministern sade något väldigt bra: Kvinnan är inte målet i biståndsarbetet.
              Jag vill säga: Kvinnan är ett medel. Kvinnan är ett medel att
              använda för att vi ska få ett återuppbyggnadsarbete som hjälper
              både kvinnor, män och barn.
            </seg>
          </u>
          <note type="speaker" n="3b73f889">
            Anf. 34 Statsrådet GUNILLA CARLSSON (m):
          </note>
          <u who="unknown" xml:id="i-8e5b35523d0a7824-7" n="99d56664">
            <seg n="161ef5cb">
              Fru talman! Jag tror att vi står inför en viktig utmaning. Delvis
              kan vi ta spjärn i den egna svenska utvecklingen. Det fanns tider
              här när kvinnor skändades grovt och när kvinnor inte hade något
              som helst inflytande. Men några av framgångsfaktorerna i den svenska
              fattigdomsbekämpningen tror jag är att man gav kvinnor rätt att
              äga och ärva, att vi relativt tidigt fick rätt att vara med och
              rösta och att vi nu håller på med en utveckling i Sverige där
              kvinnors deltagande och möjligheter ständigt förbättras, inte
              minst nu med jobbpolitiken.
            </seg>
            <seg n="8acabf27">
              Vi har alltså historien, när vi tittar på oss själva, men också
              de vunna erfarenheter vi har. När vi förbättrar och förnyar Sverige
              så ska vi också bära med oss de svenska värderingarna och också
              ställa upp för kvinnor internationellt.
            </seg>
            <seg n="818e3ef5">
              Där ser jag att på samma sätt som vi i Sverige måste slåss mot
              sedvänjor och tradition måste vi se till att ge kvinnor i utvecklingsländerna
              verktyg att kunna kräva sin rätt. Det handlar om grundläggande
              mänskliga rättigheter som rätten till sin egen kropp, där Sverige
              har en viktig uppgift. Få vågar och vill prata om sexualitet och
              sexuella rättigheter. Där sviker inte vi. Vi diskuterar den frågan.
            </seg>
            <seg n="e9eaacba">
              Men det handlar också om att bygga ett utvecklingssamarbete som
              främjar mänskliga rättigheter och också demokrati och byggande
              av rättsstat. Min erfarenhet är också att kvinnor många gånger
              behöver ta spjärn mot rättsstatens principer för att utmana traditioner
              och hävda sina rättigheter. Det är en lång väg kvar för många
              kvinnor i utvecklingsländerna, men de ska kunna lita på Sverige,
              på vårt engagemang och på våra erfarenheter. Vi ska också utveckla
              våra verktyg eftersom vi väljer att prioritera det utvecklingssamarbetet
              för att det ska bli resultatinriktat och verkningsfullt, men också
              för att kvinnor har en rättmätig roll att ha halva makten och
              att vara delaktig. Jag tror att vi då får en bättre värld för
              kvinnorna, för barnen och också för männen.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="399a0582">
            6 § Svar på interpellation 2007/08:121 om skyddande av arbetstagare
            mot olagligt utnyttjande
          </note>
          <note type="speaker" n="c4334136">
            Anf. 35 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-0" n="a3f9d818">
            <seg n="cd84b8d3">
              Fru talman! Bo Bernhardsson har frågat mig vilka initiativ jag
              tänker ta för att stärka positioner och rättigheter för dem som
              i dag utnyttjas på arbetsmarknaden samt vilka initiativ jag tänker
              ta för att stärka fackens möjligheter att värna rättigheter och
              intressen för dem som i dag utnyttjas på arbetsmarknaden.
            </seg>
            <seg n="11a2c383">
              Bernhardsson hänvisar bland annat till de i medierna uppmärksammade
              fallen med snabbmatskedjor som anlitat underleverantörer som i
              sin tur utfört tjänsterna med arbetskraft som arbetat för svältlöner
              och utan rimliga trygghetsanordningar.
            </seg>
            <seg n="45a11538">
              Jag håller med Bo Bernhardsson om att det var en skrämmande bild
              som gavs i Uppdrag granskning när det gäller arbetsförhållandena
              för de aktuella städarna. Det är självfallet inte acceptabelt
              att människor utnyttjas i vårt land, oavsett var de kommer ifrån.
              Det sade jag också i en interpellationsdebatt med Sven-Erik Österberg
              om just dessa frågor i förra veckan.
            </seg>
            <seg n="341a6650">
              Mitt svar till Bo Bernhardsson kommer därför att till stor del
              vara en upprepning av vad jag redan sagt. Först vill jag dock
              säga att den bild jag fått genom medierna av att saker faktiskt
              har hänt sedan reportaget visades verkligen gläder mig!
            </seg>
            <seg n="4ba9651b">
              De förhållanden som uppmärksammades i tv-programmet förekommer
              ofta samtidigt med till exempel brott mot bokförings- och skatteregler.
              Eftersom jag ansvarar för arbetsmarknads- och arbetsmiljöfrågorna
              begränsar jag mitt svar till de områdena.
            </seg>
            <seg n="3ef2b16d">
              Min uppfattning är att vi har en bra arbetsrättslig skyddslagstiftning.
              Det är alltså inte i första hand ändrade lagregler som behövs.
              Vad gäller efterlevnaden finns det dock uppenbarligen en del att
              göra. Tillsyn över efterlevnaden av arbetsmiljö- och arbetstidslagstiftningen
              utövas av Arbetsmiljöverket. Verket ska fokusera på arbetsplatser
              med störst risk för ohälsa och olycksfall. Detta är en viktig
              prioritering för att kunna upprätthålla en effektiv tillsynsverksamhet.
            </seg>
            <seg n="0f3e3905">
              Jag vill i detta sammanhang lägga till att vi har inlett ett
              arbete med att se över arbetsmiljöpolitiken. Min avsikt är att
              vi ska ha en bred dialog med alla berörda parter, särskilt arbetsmarknadens
              parter, om denna översyn. Den problematik som de nu uppmärksammade
              förhållandena pekar på finns det säkerligen anledning att återkomma
              till i detta arbete.
            </seg>
            <seg n="63875493">
              Det torde dock stå klart att vi aldrig kommer att kunna nå alla
              arbetsplatser med statliga tillsynsinsatser, och det vore inte
              heller ett effektivt användande av resurserna.
            </seg>
            <seg n="3acb8c41">
              Det är därför av vikt att den statliga tillsynen av lagstiftningen
              kompletteras med aktiva parter på arbetsmarknaden. Fackliga organisationer
              och skyddsombud har viktiga uppgifter i fråga om hur arbetsmiljöarbetet
              på arbetsplatserna ska organiseras och bedrivas. Skyddsombuden
              har också möjlighet att ingripa vid missförhållanden och uppmärksamma
              tillsynsmyndigheten på dessa förhållanden och eventuella lagbrott.
            </seg>
            <seg n="ee99ad83">
              Det är också viktigt att vi upprätthåller den svenska modellen
              med ansvarstagande parter som i kollektivavtal kommer överens
              om rimliga villkor och vakar över villkorens efterlevnad. Den
              enskilde kan behöva stöd från eller företrädas av den fackliga
              organisationen när missförhållanden uppstår och lagregler överträds.
            </seg>
            <seg n="f6de2c1b">
              Regeringen har vid upprepade tillfällen förklarat att den svenska
              modellen i allt väsentligt fungerar väl, att det inte är aktuellt
              att ändra i den arbetsrättsliga lagstiftningen samt att eventuella
              förändringar främst bör ankomma på arbetsmarknadens parter att
              avtala om. Jag har inte någon annan ståndpunkt med anledning av
              de nu uppmärksammade förhållandena.
            </seg>
          </u>
          <note type="speaker" n="2973b6c3">
            Anf. 36 BO BERNHARDSSON (s):
          </note>
          <u who="Q3374789" xml:id="i-18b77bee41e64071-0" n="767a5038">
            <seg n="a5b2d06a">
              Fru talman! Jag ska förstås börja med att tacka för svaret.
            </seg>
            <seg n="9bd53575">
              Arbetsmarknadsministern konstaterar att han svarade på ungefär
              samma fråga som för en vecka sedan, och att svaret är ungefär
              detsamma i dag. Då är det väl så att vi kommer att fortsätta att
              ställa frågorna till dess att de här missförhållandena är undanröjda,
              eller kanske tills vi får lite bättre svar.
            </seg>
            <seg n="970a625f">
              Som arbetsmarknadsministen sade är en av utgångspunkterna för
              den här diskussionen de händelser som egentligen handlar om en
              modern form av utsugning, som avslöjades på hamburgerkedjorna.
              Där kan man som en liten pittoresk anmärkning säga att det alltså
              är samma multinationella eller transnationella storföretag som
              nu kommer att få subventioner av skatten eller de sociala avgifterna
              av den här regeringen. Lite pittoreskt är det väl, kan jag tycka.
            </seg>
            <seg n="25ab920d">
              Jag fick också inspiration till den här frågan av det som har
              hänt, ska vi säga inom den politiska eliten. Också där har det
              ju avslöjats att man har utnyttjat svart arbetskraft.
            </seg>
            <seg n="9e7fcb0f">
              Häromdagen fick vi ett nytt exempel till samlingen när det berättades
              att Maranatarörelsen hade två städare på ett hotell, anställda
              för 500 kronor i månaden. Jag är rätt övertygad om att vi kommer
              att få se fler exempel. Det här är inte det sista.
            </seg>
            <seg n="e485914a">
              Arbetsmarknadsministern håller naturligtvis med mig om att det
              är en orimlig situation som råder. Men samtidigt undrar jag: Vad
              avser arbetsmarknadsministern då att vidta för åtgärder? Som jag
              tolkar det får jag egentligen inget svar. Det arbetsmarknadsministern
              säger är i själva verket att han inte tänker göra någonting, ungefär
              så här: Regeringen har vid upprepade tillfällen förklarat att
              den svenska modellen har fungerat väl och att det inte är aktuellt
              att förändra arbetsrätten.
            </seg>
            <seg n="62077d9d">
              Det här är på något sätt en avgörande punkt, nämligen arbetsrätten.
            </seg>
            <seg n="1e7d0c20">
              Jag tror att Sven Otto Littorin försöker lugna oss genom att
              prata om att man inte tänker genomföra de försämringar som högern
              brukar diskutera när det gäller arbetsrätten. De nya Moderaterna
              har en lite vänligare sinnesstämning. Det är ett sätt att försöka
              lugna oss att säga: Vi ska inte göra någonting i varje fall inget
              negativt.
            </seg>
            <seg n="4c5cac1e">
              Men det som skulle behövas på det här området är att man förstärkte
              fackets möjligheter att hävda intressena för den här gruppen på
              arbetsmarknaden, alltså de mest utsatta på arbetsmarknaden. Det
              skulle behövas förändringar av arbetsrätten inte försämringar
              av arbetsrätten men däremot förbättringar som gjorde det möjligt
              för facket att agera starkare och hävda den här gruppens rättigheter
              på arbetsmarknaden.
            </seg>
            <seg n="4adf8d41">
              Nu är det så att jag tror där är jag möjligtvis lite konspiratorisk
              att skälet till att man nu tar en paus och inte gör några försämringar
              av arbetsrätten från högeralliansens sida är att man tycker att
              man har gjort tillräckligt för ett tag framöver när det gäller
              att försvaga fackets position på arbetsmarknaden. Konsekvenserna
              av det som regeringen redan har gjort när det gäller a-kassan,
              avdragsrätten för fackföreningsavgiften och så vidare är ju att
              fackföreningsrörelsen har försvagats. Nu hoppas jag självklart
              att man ska kunna ta tillbaka förlorade positioner, men det är
              ju konsekvensen av regeringens politik. Man tappade, tror jag,
              någonstans runt 27 000 medlemmar förra året bara inom LO, och
              människor har hoppat av a-kassan. Det leder till lägre löner för
              de redan lägst avlönade, och det leder till att facket kommer
              att få stora svårigheter att hävda intressena just för de grupper
              som jag här har pekat ut.
            </seg>
          </u>
          <note type="speaker" n="e176671b">
            Anf. 37 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-1" n="a3f9d818">
            <seg n="fc0158c8">
              Fru talman! Bo Bernhardsson använde ordet pittoresk. Det skulle
              jag inte göra i dessa sammanhang. Vi har sett flera exempel; städarna
              på hamburgerbaren är bara ett. Vi nämnde Maranataexemplet och
              på söndag kommer ett inslag i P 1-programmet Kaliber som handlar
              om säsongsarbetskraft bestående av utländska personer, EU-medborgare,
              i Sverige. Allt det är absolut förfärligt, och det visar att det
              finns problem på arbetsmarknaden.
            </seg>
            <seg n="393f9f17">
              Då är frågan hur vi bäst hanterar dem. Jag konstaterar att de
              lagar och regler som är till skydd för arbetstagaren i sådana
              situationer finns på plats. Vi har bra lagar och regler i Sverige
              för just den typen av skydd. Huvudansvaret i dessa sammanhang
              ligger emellertid på arbetsgivaren. Det ligger på arbetsgivaren
              att inte begå lagbrott, att inte begå kollektivavtalsbrott och
              att i övrigt följa de lagar och regler som gäller.
            </seg>
            <seg n="d598d784">
              Man kan naturligtvis fundera på om man ska skärpa lagar och regler.
              Med all respekt för det är jag dock helt övertygad om att den
              som redan i dag bryter mot de lagar och regler som gäller inte
              kommer att avskräckas om vi skärper dem. Snarare handlar det om
              att se hur vi kan förstärka det informationsbehov som det inte
              sällan handlar om, till exempel när det gäller utländsk arbetskraft
              som kommer till Sverige och arbetar. När man kommer från ett land
              som kanske inte kännetecknas av samma arbetsmarknadsmodell som
              vi har i Sverige behöver man känna till vilka rättigheter och
              skyldigheter man har och på vilket sätt man kan hävda sina rättigheter.
              Låt mig i detta sammanhang nämna ett väldigt bra exempel, nämligen
              Rådet för integration i arbetslivet. Det är en partssammansatt
              organisation som syftar till att sprida information om just dessa
              frågeställningar. Det tycker jag är mycket bra.
            </seg>
            <seg n="69ba0a04">
              Det som underförstått ligger i Bo Bernhardssons fråga är om vi
              på något sätt ska stärka insynsmöjligheterna i företag som inte
              tecknat kollektivavtal. Det skulle kunna vara ett sätt, och jag
              vet att till exempel Kommunal framfört det. För två år sedan kom
              Utredningen om bevakning av kollektivavtal, som tittade på den
              frågan och försökte att på olika sätt belysa den. Den landade
              sedan i propositionen Arbetstagarinflytande i europakooperativ
              ; propositionen har beteckningen 2005/06:170. Där återkom den
              tidigare socialdemokratiska regeringen i just denna fråga och
              avvisade den typen av utökad insyn. Skälet till det beskriver
              utredaren i sin utredning så här, och jag ber att få återge ett
              stycke ur utredningen:
            </seg>
            <seg n="90dfe801">
              Sammanfattningsvis kan således konstateras att den svenska modellen
              bygger på självständiga arbetsmarknadsparter som reglerar arbetsmarknaden
              genom kollektivavtal. Utgångspunkten måste därför vara att lagstiftning
              skall användas bara när det är absolut nödvändigt. Det har under
              utredningen inte framkommit omständigheter som talar för att det
              idag finns något uttalat behov av lagstiftning i frågan. Utredaren
              anser därför att det är mycket tveksamt om det i nuläget är förenligt
              med den svenska modellen att lagstifta i den aktuella frågan.
            </seg>
            <seg n="fb3baab6">
              Jag delar den bedömningen. Hellre än att återigen gå in och skärpa
              eller ändra lagstiftning i den ena eller andra riktningen finns
              redan de instrument som krävs för att ta rätt på och hantera just
              den typen av uppenbara missförhållanden som Bo Bernhardsson beskriver
              i sin interpellation. Jag skulle säga att det är tre olika frågefält
              som framträder. Det första handlar om lön och arbetsvillkor, det
              andra om arbetsmiljöförhållanden och det tredje om bostadsförhållanden
              i vissa fall.
            </seg>
            <seg n="d379d304">
              Där finns lagar och avtal samt en tillsyn av Arbetsmiljöverket
              och, när det gäller bostadsförhållandena, av kommunerna. Och naturligtvis
              finns också den bevakning som ligger i den grundläggande svenska
              modellen, nämligen att parterna har ett ansvar för att driva sina
              medlemmars intressen. Vi har alltså instrumenten på plats. Det
              som behövs är mer information och mer aktiva parter som driver
              den här typen av frågeställningar.
            </seg>
          </u>
          <note type="speaker" n="2faf385a">
            Anf. 38 BO BERNHARDSSON (s):
          </note>
          <u who="Q3374789" xml:id="i-18b77bee41e64071-1" n="767a5038">
            <seg n="50cf1a04">
              Herr talman! Här har vi uppenbart olika uppfattning, och uppenbart
              har även fackföreningsrörelsen en annan uppfattning i denna fråga.
            </seg>
            <seg n="49181be4">
              Sven Otto Littorin säger att vi har sakerna på plats, att vi
              har de lagar som krävs och det styrkeförhållande som är rimligt
              att ha mellan parterna på arbetsmarknaden. Jag delar inte den
              uppfattningen. Fackföreningsrörelsen tror jag inte heller delar
              den uppfattningen. De har gått fram med krav på att få en förbättrad
              lagstiftning, bland annat just för att få insyn i företag där
              de inte har några medlemmar men skulle behöva agera för att skydda
              löner och anställningsvillkor.
            </seg>
            <seg n="c659b030">
              Senast var det Hotell &amp; Restaurang som i ett brev till regeringen
              ställde kravet att arbetsrätten ska stärkas och utvecklas. Uppenbarligen
              har de alltså uppfattningen att vi inte har saker och ting på
              plats. Bland annat vill de, som jag sade, att facket ska få möjlighet
              att även kontrollera företag där de inte har medlemmar.
            </seg>
            <seg n="8763503f">
              Det finns behov. Arbetsmarknadsministern hänvisar till historien,
              alltså historien om varför den tidigare regeringen en gång i tiden
              valde att inte gå fram med den eftersträvade lagstiftningen. Utredaren
              tyckte inte att det behövdes, men nu har det ju hänt en del. Vi
              lever i en miljö och med en arbetsmarknad där jag tror att dessa
              problem kommer att accentueras. Det finns behov av det, och såvitt
              jag vet var den tidigare regeringen i färd med att lägga fram
              ett förslag som bland annat skulle stärka fackets möjligheter
              att få information.
            </seg>
            <seg n="e6c3fea8">
              Sedan kan man som arbetsmarknadsministern säga att vi har saker
              och ting på plats och att detta i huvudsak är parternas uppgift,
              att det är parterna som ska sköta det självständigt och att vi
              inte ska lägga oss i så mycket. Samtidigt kan jag konstatera,
              jag upprepar det, att det som regeringen gjort hittills åtgärderna
              på a-kasseområdet, på det fackliga området och på andra områden
              leder till att man på sikt kommer att trycka ned lönerna för dem
              som redan har de lägsta lönerna. Om vi tog fram en ekonomisk panel
              tror jag att den skulle säga att det är just så. Det är dit det
              leder.
            </seg>
            <seg n="4ee59a84">
              Det som regeringen redan gjort har alltså förändrat maktbalansen
              på arbetsmarknaden till fackföreningsrörelsens nackdel. Det kan
              vi bland annat visa genom att peka på att folk lämnat fackföreningsrörelsen
              på grund av att det blivit dyrare att vara med. Det är ett konkret
              sätt att visa på det. Maktbalansen har rubbats, vilket varit regeringens
              avsikt. Nu säger Littorin att det inte behöver göras någonting
              för att stärka fackets position eller för att bättre hävda utsatta
              gruppers anställningsvillkor och löner. Jo, det behövs det, inte
              minst för att regeringen förändrat maktbalansen.
            </seg>
            <seg n="26d08248">
              Det är ju fråga om ett växelspel. Det har alltid varit ett växelspel
              mellan lagstiftning å ena sidan och avtal å andra sidan. Arbetarrörelsen
              har aldrig gått fram och sagt att det bara är avtal som ska garantera
              bra villkor på arbetsmarknaden, utan det har varit ett växelspel
              mellan lagstiftning och parternas ansvar, och så kommer det att
              förbli. Jag tycker att Sven Otto Littorin därför borde ta sitt
              ansvar när det gäller lagstiftning.
            </seg>
            <seg n="cb7a622f">
              Sedan använde jag ordet pittoresk, men jag sade inte att det
              som hänt på hamburgerkedjorna var pittoreskt. Jag sade att det
              kanske är lite pittoreskt att just dessa storföretag nu får miljoner
              av regeringen i skattesubventioner. Det var det jag sade. Det
              var det jag tyckte var pittoreskt.
            </seg>
          </u>
          <note type="speaker" n="8af5c92c">
            Anf. 39 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-2" n="a3f9d818">
            <seg n="3df3b571">
              Herr talman! Olika uppfattning, säger Bo Bernhardsson. Det är
              uppenbart att Bo Bernhardsson och den tidigare socialdemokratiska
              regeringen också har olika uppfattning.
            </seg>
            <seg n="78848fa8">
              Historia? Ja, det är två år sedan utredningen kom, och det är
              knappt två år sedan den förra propositionen kom, den som behandlade
              just den här frågan. Då avstod den förra regeringen från lagstiftning.
              Då hette arbetsmarknadsministern Hans Karlsson.
            </seg>
            <seg n="8cf3c43b">
              Instrumenten finns på plats. Om ett lagbrott är begånget ska
              det lagföras. Om ett avtalsbrott är begånget har man naturligtvis
              all rätt och alla möjligheter att driva frågan i en förhandling
              och så småningom till Arbetsdomstolen, ifall det är den väg man
              väljer att gå. Jag menar att alltihopa finns där. Sedan är vi
              helt överens om att de reportage som sänts varit alldeles förfärliga.
            </seg>
            <seg n="de945281">
              Ser det värre ut i dag än det gjorde för två år sedan, så att
              det skulle föranleda en annan bedömning av kraven på lagstiftning?
              Nej, det tror jag inte att det gör. Man kan dock konstatera att
              ju bättre integrationen fungerar på europeisk nivå vad gäller
              arbetsmarknaden desto högre krav kommer det att ställa på informationsgivning.
            </seg>
            <seg n="3a21ff2e">
              När vi får personer som kommer hit och hjälper till att lösa
              flaskhalsproblem, hjälper till med kompetens och erfarenhet på
              svensk arbetsmarknad, är det i grunden något mycket positivt,
              liksom det är positivt att svenska medborgare har möjlighet att
              arbeta ute i Europa. Men det ställer naturligtvis krav på informationsgivning
              så att de som kommer hit vet vilka rättigheter, lagar och regler
              som gäller.
            </seg>
            <seg n="106688a9">
              Bo Bernhardsson väljer att tala om den stora risken för lönedumpning
              som han ser. Låt mig då nämna två saker. Resultatet av årets avtalsrörelse
              i kombination med jobbskatteavdraget har varit den kanske största
              reallöneökning vi sett på många, många, många år. De jobb som
              nu kommer, och de 164 000 som lämnat utanförskapet sedan vi började
              röja upp i det utanförskapsträsk som ni lämnade efter er, har
              visat precis motsatsen, nämligen att de jobben är fasta heltidsanställningar
              med sjysta villkor. Dessutom är de jämnt fördelade mellan män
              och kvinnor.
            </seg>
            <seg n="461f6184">
              Jag deltog i en debatt med Irene Wennemo, näringspolitisk chef
              på LO, för bara någon månad sedan. Vi diskuterade just den frågan,
              och hon sade i debatten att det inte finns någon risk för lönedumpning,
              såvitt hon kan se, under en överskådlig framtid. Jag vet inte
              om Bo Bernhardsson har en annan uppfattning än LO som trots allt
              förhandlar om de här lönerna. Det är mycket möjligt att det är
              så.
            </seg>
            <seg n="9a2a1d81">
              Sedan pratar Bo Bernhardsson också om att folk nu lämnar facket
              i strid ström som resultat av regeringens politik. Med all respekt,
              men när det gäller medlemsutvecklingen i de centrala fackliga
              organisationerna, i partierna och ungdomsförbunden, Svenska kyrkan
              och organisationer i övrigt i Sverige sedan mitten av 80-talet
              är det en nedåtgående trend. Vad det beror på kan säkert framtidsforskare
              och statsvetare och andra belysa tydligare, men en del av förklaringen
              ligger säkert i att det ser annorlunda ut i medielandskapet och
              att det är olika typer av aktiviteter man i stället kan ägna sig
              åt.
            </seg>
            <seg n="6e15ed11">
              Är det ett problem? Ja, det är det. Jag var partisekreterare
              under förra mandatperioden och tyckte att det var ett stort problem
              att man såg medlemssiffror gå nedåt. Det lyckades vi vända under
              förra mandatperioden, men trenden är dessvärre nedåtgående.
            </seg>
            <seg n="5f3eb521">
              Det måste man naturligtvis göra någonting åt i fackförbunden,
              i de politiska partierna och i andra organisationer genom att
              fundera över vilken medlemsnytta man erbjuder, på vilket sätt
              man kan göra det bättre för medlemmarna och bättre för dem som
              inte är medlemmar att gå med. Det är en uppgift som jag tror att
              alla delar, parterna på arbetsmarknaden liksom partier och andra
              organisationer.
            </seg>
          </u>
          <note type="speaker" n="ae54abe3">
            Anf. 40 BO BERNHARDSSON (s):
          </note>
          <u who="Q3374789" xml:id="i-18b77bee41e64071-2" n="767a5038">
            <seg n="8c974dc3">
              Herr talman! Nu försöker arbetsmarknadsministern göra medlemstappet
              enbart till en fråga om någon sorts långsiktig folkrörelsetrend,
              att det skulle bero på att man inte har lika stort intresse för
              folkrörelser eller föreningsarbete i allmänhet. Det kan finnas
              ett sådant moment i det, men det är svårt att förklara det som
              har hänt under något års tid eller så med den trenden. Det vill
              jag hävda bestämt måste förklaras av vad som har hänt och vad
              regeringen och arbetsmarknadsministern har gjort på områdena a-kassa
              och avdragsrätt. Jag tror inte det är någon tvekan om det, det
              finns ett samband.
            </seg>
            <seg n="bb848bb9">
              Jag hoppas också, och det pågår ett sådant jobb, att fackföreningsrörelsen
              kommer att ta igen positionerna och får upp medlemsvärvet och
              får människor att inse vikten av att vara med i facket. Men att
              det finns ett samband mellan den här regeringen och tappet är
              nog ostridigt.
            </seg>
            <seg n="4f93a130">
              Det andra som jag tycker att vi skulle ha en särskild debatt
              om är begreppet utanförskap. Såsom ni använder det är fullständigt
              groteskt. Vad man gör är att man räknar in i utanförskapet även
              delar av välfärdssamhället, möjligheten att få vara sjuk när man
              är sjuk eller vara förtidspensionerad när man är utsliten. Det
              räknar ni i någon sorts utanförskap. Dessutom lägger ni ihop sjukskrivningar
              och gör det till helårsekvivalenter och ser det som utanförskap.
              Det är fullständigt orimligt, men det hinner vi inte reda ut ordenligt.
            </seg>
            <seg n="c0810f85">
              Det sista jag vill säga i denna debatt är att jag inte har några
              problem att rikta kritik mot den förra regeringen. Jag skulle
              mycket väl kunna gå med på och säga att man borde ha lagt fram
              den här lagstiftningen som jag och fackföreningsrörelsen efterlyser.
              Jag har heller inga problem med att ha en annan uppfattning än
              Irene Wennemo, jag försäkrar det. Jag har den uppfattning som
              jag har fört till tals här i dag.
            </seg>
          </u>
          <note type="speaker" n="3eb270c0">
            Anf. 41 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-3" n="a3f9d818">
            <seg n="28e10cfe">
              Herr talman! Vi kanske inte ska förlänga debatten. Vi har lite
              olika syn på vad som behövs och är nödvändigt. Jag kan försäkra
              Bo Bernhardsson om att jag under de senaste 14 månaderna har fått
              en strid ström av förslag på lagändringar från alla håll på arbetsmarknaden.
              Det har varit lagförslag om lagstiftade proportionalitetsregler
              å ena sidan och förslag om lagstadgad rätt till heltid å andra
              sidan, och vad det nu kan vara. Jag är generellt väldigt försiktig
              med att klampa in i glasbutiken som en stor elefant och ägna mig
              åt en massa lagstiftning.
            </seg>
            <seg n="78a3d9bc">
              I fråga om mycket av det som Bo Bernhardsson alldeles korrekt
              pekar på som problem och som vi har sett i olika reportage finns
              de instrument som behövs redan på plats. Det är min uppfattning.
              Dessutom tycker jag att det finns möjligheter, nu när man förhoppningsvis
              på måndag fattar beslut om att sätta sig ned i förhandling om
              huvudavtal, att diskutera de här frågorna och se om vi med informationsinsatser
              eller på annat sätt kan förbättra situationen. Det borde rimligen
              ligga också i arbetsgivarorganisationernas intressen att se till
              att deras medlemsföretag är bra arbetsgivare och föregår med gott
              exempel.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="1ac3e1ab">
            7 § Svar på interpellation 2007/08:143 om regional obalans i
            det förebyggande arbetsmiljöarbetet
          </note>
          <note type="speaker" n="9c7b953a">
            Anf. 42 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-4" n="a3f9d818">
            <seg n="5ecb621b">
              Herr talman! Maria Stenberg har frågat mig vilka åtgärder jag
              ämnar vidta för att säkerställa att Arbetsmiljöverket kan agera
              för god arbetsmiljö i gles- och landsbygdsregioner. Bakgrunden
              till frågan är de anslagsminskningar på arbetsmiljöområdet som
              riksdagen har beslutat om på förslag av regeringen.
            </seg>
            <seg n="1f30e59a">
              Jag har i ett flertal tidigare interpellations- och frågesvar
              beskrivit bakgrunden till regeringens besparingar beträffande
              Arbetsmiljöverket och på arbetslivsområdet i övrigt.
            </seg>
            <seg n="9f3606a7">
              Jag tror inte jag behöver påminna om innehållet i de svar som
              tidigare har getts. Låt mig bara konstatera att med de anslagsminskningar
              som föreslagits för Arbetsmiljöverkets del kommer anslagsnivån
              för verkets förvaltningsmedel från och med 2009 att ligga på i
              stort sett samma nivå som den låg på i slutet av 1990-talet. Det
              kan läggas till att det statliga bidraget till regional skyddsombudsverksamhet
              ligger på en högre nivå i dag än vad det gjorde då.
            </seg>
            <seg n="1510b6dc">
              Jag är övertygad om att Arbetsmiljöverket kommer att bedriva
              en effektiv tillsyn inom ramen för de resurser som man tilldelats.
              En viktig prioritering är att inspektionsverksamheten är inriktad
              mot arbetsställen med störst risk för ohälsa och olycksfall. Denna
              inriktning av inspektionsverksamheten gäller oavsett var i landet
              arbetsställena är belägna och oavsett i vilken bransch de är verksamma.
              Byggsektorn, som Maria Stenberg särskilt nämner, hör i vissa avseenden
              till de områden som verket gett särskild uppmärksamhet under 2007.
            </seg>
            <seg n="5644d4a6">
              Som jag nämnt i tidigare interpellations- och frågesvar har regeringen
              inlett ett arbete med att se över politiken på arbetsmiljöområdet.
              Vad denna översyn kommer att leda fram till ifråga om politikens
              innehåll och olika aktörers roller är ännu för tidigt att säga.
              En avsikt är dock att det även i arbetsmiljöpolitiken bör finnas
              en koppling till frågorna om utanförskap och målsättningen att
              fler människor ska komma i arbete. Min ambition är som tidigare
              meddelats att ha en bred dialog om dessa frågor, inte minst med
              arbetsmarknadens parter.
            </seg>
          </u>
          <note type="speaker" n="8791fe45">
            Anf. 43 MARIA STENBERG (s):
          </note>
          <u who="Q4980261" xml:id="i-c90e270702e6b1d6-0" n="facbc394">
            <seg n="73863459">
              Herr talman! Jag ska börja med att tacka arbetsmarknadsminister
              Sven Otto Littorin för svaret, men med anledning av svaret kan
              jag konstatera att det är viktigt att det finns ett regionalpolitiskt
              synsätt i de allra flesta frågor.
            </seg>
            <seg n="5de2b336">
              Norrbotten är faktiskt Sveriges största län till ytan, en fjärdedel
              av landets totala landareal. Belgien, Nederländerna och Luxemburg
              motsvarar tillsammans endast tre fjärdedelar av Norrbottens yta.
              Som ni förstår lever vi med långa avstånd och just nu med kallt
              klimat. Som kuriosa kan jag nämna att minus 37,8 grader var den
              lägsta uppmätta temperaturen i Norrbotten under förra året. Men
              tyvärr bor endast 2,8 procent av Sveriges befolkning i Norrbotten.
              Som man förstår skulle vi välkomna många flera blivande norrbottningar.
            </seg>
            <seg n="03e623a1">
              I Norrbotten finns gruvorna, stålet, vattenkraften, skogsbruket
              och papperet men även en omfattande testverksamhet och en livaktig
              turistnäring. Och det byggs som aldrig förr hemma i Norrbotten.
              Optimismen frodas och framtidstron är stor. Det spikas, det gjuts
              och det bryts malm.
            </seg>
            <seg n="9c18e944">
              Men mitt i allt det här måste vi ändå kunna se att under år 2006
              och en bit in på 2007 rapporterades och anmäldes 109 000 arbetsskador.
              Merparten av dessa är olyckor på arbetsplatsen. Dessutom dog 66
              människor i olyckor på jobbet förra året. Som om detta inte vore
              nog dör fler än 100 människor varje år därför att de tidigare
              kommit i kontakt med asbest.
            </seg>
            <seg n="b8c50d6d">
              Att människor blir sjuka och skadas eller riskerar att dö på
              grund av arbete är helt oacceptabelt. Det förebyggande arbetsmiljöarbetet
              måste stärkas, inte urvattnas som det riskerar som en konsekvens
              av borgerlig politik.
            </seg>
            <seg n="9b3375f7">
              Nedläggningen av Arbetslivsinstitutet var ett dråpslag, och urholkningen
              av Arbetsmiljöverkets budget innebär många negativa saker, bland
              annat kanske för tillsynen på arbetsplatser i glesbygd. Närmare
              160 miljoner kronor ska bort från Arbetsmiljöverket fram till
              år 2009. Det innebär beslut om att 225 årsarbetskrafter ska bort,
              hälften av huvudkontorets anställda i Solna.
            </seg>
            <seg n="aad819ea">
              Men det räcker inte, utan nu behöver man ytterligare skära ned.
              Ca 50 helårsarbeten ska tas bort, och nu står de regionala distrikten
              på tur. I Luleå innebär det en minskning med totalt nio anställda
              fram till år 2009. I Norrbotten har som sagt Arbetsmiljöverket
              stora landområden att arbeta över, med långa avstånd och resor.
              Lägg dessutom därtill ett kallt klimat. Det är klart att de distrikten,
              de arbetsplatserna och vi som bor i dessa områden utsätts för
              stora påfrestningar om man inte kan garantera en tillsyn på våra
              arbetsplatser.
            </seg>
            <seg n="d03a32f8">
              Dessutom kan man konstatera att Arbetsmiljöverkets inspektörers
              vardag i Norrbotten i framtiden kommer att i ökad utsträckning
              innebära ökad bilkörning under många och långa mil. Deras egen
              arbetssituation innebär på det sättet ökade risker.
            </seg>
            <seg n="1652f750">
              Frågan till arbetsmarknadsministern kvarstår. Tror verkligen
              inte arbetsmarknadsministern att Arbetsmiljöverkets minskade budget
              påverkar verkets möjlighet att kontrollera efterlevnaden av arbetsmiljölagen
              på arbetsplatser i just gles- och landsbygd?
            </seg>
          </u>
          <note type="speaker" n="ed0ff0a3">
            Anf. 44 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-5" n="a3f9d818">
            <seg n="b5a47202">
              Herr talman! Det finns två startpunkter. Den första är att Maria
              Stenberg beskriver utvecklingen i Norrbotten på ett oerhört positivt
              sätt. Jag kan bara hålla med om det. När man besöker Norrbotten
              jag var i Haparanda för inte så länge sedan ser man en fantastisk
              utveckling. Det är otroligt roligt att det går så bra som det
              gör för Norrbotten.
            </seg>
            <seg n="6672d2ed">
              Det känns på många sätt som att det finns mer att göra för att
              underlätta. Jag kan nämna att jag träffade min finska kollega
              Tarja Kronberg för inte så länge sedan. Vi talade om hur man ska
              kunna underlätta gränshandel och pendling i Tornedalsregionen
              för att göra det lättare för regionen och dem som bor där att
              växa ännu mer och dra fördelar av den ekonomiska utveckling som
              finns i Norrbotten. Det är oerhört roligt.
            </seg>
            <seg n="7ec6747b">
              Den andra utgångspunkten är att vi vet från en undersökning som
              gjordes för ett antal år sedan att kostnaden för arbetsrelaterad
              ohälsa uppgår för samhällsekonomin totalt sett till någonstans
              runt 50 miljarder per år. Detta är en siffra ungefär från sekelskiftet.
              Det är direkta kostnader för sjukskrivning och annat men också
              produktionsbortfall.
            </seg>
            <seg n="c5e33663">
              Det är naturligtvis helt oacceptabelt av väldigt många skäl.
              För det första finns bakom siffrorna enskilda personer som far
              illa på jobbet, mår dåligt och tvingas hem trots att de egentligen
              vill vara på arbetet och arbeta.
            </seg>
            <seg n="0eb66804">
              För det andra är det dåligt för samhällsekonomin totalt sett.
              Det innebär ett produktionsbortfall som gör att vi får in mindre
              skatteintäkter och en lägre tillväxt än vad vi hade kunnat ha.
              Därmed har vi framöver lite sämre stöd för alla de åtaganden vi
              i övrigt har. Vi kan diskutera i andra former hur stora de ska
              vara, alltifrån sjukvård till pensioner eller var det nu kan vara.
            </seg>
            <seg n="953d8ba8">
              Det finns all anledning att minska kostnaderna för arbetsrelaterad
              ohälsa. Jag har stor sympati för det Maria Stenberg nämner om
              något slags nollvision när det gäller olycksfall och dödsfall
              i arbetslivet. Det finns inget annat att säga än att ha det som
              utgångspunkt, om jag ska vara helt ärlig, och sedan får man arbeta
              sig dit. Så ser jag det.
            </seg>
            <seg n="7f9cc3db">
              När det gäller neddragningarna på Arbetsmiljöverket har jag några
              saker jag skulle vilja beröra. Det första är att det inte finns
              ett rakt och entydigt samband mellan anslagen till Arbetsmiljöverket
              och antalet olyckor i arbetslivet. Jag är naturligtvis helt medveten
              om att det finns ett samband. Men det är inte så rakt. Nu har
              vi tvingats prioritera i budgeten, som man alltid måste göra.
              Vi har dragit ned en del på Arbetsmiljöverket liksom på ganska
              många andra myndigheter.
            </seg>
            <seg n="6585f336">
              Om man har målsättningen att antalet arbetsplatsolyckor ska gå
              ned och sikta mot att ingen ska behöva bli sjuk eller dö på jobbet
              måste man fundera på om anslag till Arbetsmiljöverket är det enda
              verktyg vi har. Det tror inte jag, och det tror jag inte heller
              att Maria Stenberg tror. Det finns anledning att se över vad vi
              kan göra.
            </seg>
            <seg n="e1db4bbe">
              Vi har inlett ett arbete med det vi kallar en tankeram för arbetsmiljöpolitiken.
              Tankeram som begrepp kan man tycka vad man vill om. Men det är
              som idé ett försteg till en ny nationell strategi för arbetsmiljön.
              När vi skulle inleda arbetet sade vi att vi gärna vill göra det
              så brett som möjligt.
            </seg>
            <seg n="eb7a0ced">
              Vi vill bjuda in arbetsmarknadens parter, forskare, Arbetsmiljöverket
              och andra som är intresserade. Vi hade det första seminariet den
              24 augusti. Det kommer en departementsskrivelse med en sammanfattning
              nu vilken vecka som helst. Sedan inbjuder vi till en bred debatt
              för att få det på plats.
            </seg>
            <seg n="94096f41">
              Jag ska återkomma till Maria Stenbergs fråga ytterligare en gång
              i mitt nästa anförande.
            </seg>
          </u>
          <note type="speaker" n="d563b488">
            Anf. 45 MARIA STENBERG (s):
          </note>
          <u who="Q4980261" xml:id="i-c90e270702e6b1d6-1" n="facbc394">
            <seg n="4681761e">
              Herr talman! Jag vill återigen påminna arbetsmarknadsministern
              om att vi som bor i glesbygd och kanske framför allt i Norrbotten
              har mycket stora landytor och långa avstånd mellan olika arbetsplatser
              och arbetsmarknadsregioner. Det innebär att en generell neddragning
              på Arbetsmiljöverket oroar oss.
            </seg>
            <seg n="030b16b6">
              Om Arbetsmiljöverket i stora distrikt som Luleå får neddragna
              anslag ska det betalas någonstans. Vi är väldigt oroliga över
              att det blir arbetsplatser som ligger långt ut i landet som får
              göra det.
            </seg>
            <seg n="38bcccac">
              Det skulle vara jätteintressant att veta om arbetsmarknadsministern
              vet hur långt Arbetsmiljöverkets inspektörer i Luleå har till
              gruvan i Kiruna, eller hur långt denna inspektör har om han sedan
              ska resa från LKAB i Kiruna till nästa gruva som ligger i norra
              Västerbotten.
            </seg>
            <seg n="7706fda0">
              Vi talar om väldigt långa avstånd där man förflyttar sig med
              bil. Det innebär också en arbetsmiljörisk för de inspektörer som
              jobbar i regionen.
            </seg>
            <seg n="bf2b1c43">
              Ett av politikens viktigaste verktyg är att ta hänsyn till de
              regionala skillnader som finns i hela landet. Det gäller inte
              bara i arbetsmiljöfrågor utan i de allra flesta politiska frågor.
            </seg>
            <seg n="a5a3109e">
              Herr talman! Det känns så himla trist att höra arbetsmarknadsministerns
              svar på min interpellation där ministern konstaterar att han flera
              gånger har svarat på liknande frågor. Vi som bor långt ute i landet
              vill att våra frågor ska tas på största allvar.
            </seg>
            <seg n="fc8fee2f">
              Vi anser att vår arbetsmiljö och våra arbetsplatser är precis
              lika viktiga som alla andra arbetsplatser. De som jobbar i gruvan
              i Kiruna eller bygger på Silvermuseet hemma i Arjeplog tycker
              att deras arbetsmiljö och Arbetsmiljöverkets förmåga att kunna
              inspektera deras arbetsplatser ska vara lika viktig.
            </seg>
            <seg n="ecdf9619">
              Konsekvensen blir att vi ser med förskräckelse på att det kanske
              innebär att man inte klarar av det när man får ett minskat anslag.
              Större delen av inspektörernas tid kommer att gå åt till att sitta
              och åka i bil mellan olika arbetsplatser.
            </seg>
            <seg n="e99b5c50">
              Frågan är återigen: På vilket sätt kommer arbetsmarknadsministern
              att kunna ta på sig sina regionalpolitiska glasögon och titta
              på Arbetsmiljöverkets budget och säga att människor som bor i
              glesbygd och jobbar i glesbygd där man har långt mellan olika
              arbetsplatser kommer att prioriteras, och deras arbetsmiljö kommer
              också att prioriteras?
            </seg>
          </u>
          <note type="speaker" n="b9554420">
            Anf. 46 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-6" n="a3f9d818">
            <seg n="a660d883">
              Herr talman! Maria Stenberg talar om att man måste ta hänsyn
              till lokala skillnader. Jag kan bara hålla med om det. När jag
              var partisekreterare var jag ofta i Norrbotten och hade samtal
              med vår ombudsman i Luleå om just frågan om de stora avstånd som
              finns.
            </seg>
            <seg n="443ad848">
              Det ställer särskilda krav på hur man tar sig till olika saker
              och ting. Om man ska åka från Luleå till Kiruna för ett kvällsmöte
              tar det i princip ett dygn att ta sig fram och tillbaka om man
              ska vara helt ärlig. Jag känner till detta, och jag håller helt
              med.
            </seg>
            <seg n="7251f05b">
              Maria Stenberg säger också att arbetsplatserna i Norrbotten är
              precis lika viktiga som alla andra arbetsplatser. Det är självklart.
              De är snudd på viktigare, höll jag på att säga. Det kanske jag
              inte får säga om det är någon här från andra delar av landet.
            </seg>
            <seg n="c2ad5217">
              Det är en region som kanske har kännetecknats av högre arbetslöshet
              än i andra delar av Sverige med de särskilda glesbygdsproblem
              som finns. Jag håller alldeles med också om det.
            </seg>
            <seg n="0843920a">
              När det gäller hur Arbetsmiljöverket prioriterar och på vilket
              sätt det hanterar det har vi sagt när budgeten lades fram och
              i regleringsbrev och annat att anslagsminskningen så långt som
              möjligt ska belasta andra delar av verksamheten än den regionala
              tillsynen. Det var väldigt viktigt för mig att poängtera detta.
            </seg>
            <seg n="25b5931a">
              Hittills har det varit så att Arbetsmiljöverket har genomfört
              anpassningen till det minskade anslaget på det sätt som vi har
              föreskrivit. Det gör att man genomför en avsevärt större besparing
              på huvudkontoret än i de tio distrikten. Poängen med det från
              min sida var att se till att den regionala tillsynsverksamheten
              sker på det sätt som Maria Stenberg efterlyser.
            </seg>
            <seg n="e8708798">
              Man kan naturligtvis diskutera anslagets omfattning. Jag förstår
              att man helst skulle vilja se mer. Det har jag all respekt för.
              Min utgångspunkt har varit att försöka hantera en budgetsituation
              som gör att vi vill prioritera utanförskapsbekämpning samtidigt
              som vi efter förändringarna landar på anslag som gällde för ett
              antal år sedan. Det är inte korrekt att beskriva det inte som
              Maria Stenberg har gjort, utan som jag sett på andra håll i debatten
              som en stor slakt, eller vad det nu kan vara. Så är det inte.
              Men där någonstans hamnar det.
            </seg>
            <seg n="540c4746">
              Exakt hur Arbetsmiljöverket gör sina interna budgetar och prioriterar
              och driver sin verksamhet får jag inte ha någon synpunkt på, eftersom
              det är ministerstyre. Däremot följer vi det och försöker se att
              man gör det som vi har föreskrivit i regleringsbrev och annat.
              Av det vi hittills har sett känns det som att Arbetsmiljöverket
              har gjort så att besparingarna i huvudsak hamnar på huvudkontoret
              och inte på de regionala distrikten.
            </seg>
          </u>
          <note type="speaker" n="97a98ed9">
            Anf. 47 MARIA STENBERG (s):
          </note>
          <u who="Q4980261" xml:id="i-c90e270702e6b1d6-2" n="facbc394">
            <seg n="77057891">
              Herr talman! Det är sant att man har gjort de största neddragningarna
              på huvudkontoret. Men det räcker inte för att man ska få ihop
              sin budgetram till år 2009. Nu står distrikten på tur, och det
              är det som oroar mig och mina väljare som bor och lever i glesbygd.
            </seg>
            <seg n="ea12273f">
              Egentligen kanske det inte handlar så mycket om en större eller
              en utökad budget. Det handlar framför allt inte om en mindre.
              Vi tror inte att en mindre budget gynnar arbetsplatser som ligger
              långt ute i glesbygd. Jag tror att man måste kunna se att det
              finns regionala skillnader när man nu gör sådana här neddragningar.
              Även om ministern inte tycker det så tycker vi att det är dramatiska
              neddragningar på Arbetsmiljöverkets budget.
            </seg>
            <seg n="2387d2f1">
              Det handlar också om att Arbetsmiljöverkets inspektörer har till
              uppgift att göra tillsyn på alla arbetsplatser över hela Sverige.
              Det handlar om information och kanske om stöd och hjälp. Vi vet
              att det finns få arbetsgivare ute i Norrbotten. Där är det långt
              mellan arbetsgivarna. Det är klart att Arbetsmiljöverkets inspektörer
              gör en insats också när det gäller information och stöd och hjälp
              för att arbetsgivarna ska kunna ha en god arbetsmiljö.
            </seg>
            <seg n="ca746851">
              När man pratar om utanförskapet och människor som inte har jobb
              eller människor som slås ut på grund av sitt arbete vet vi att
              det har skett och sker i ganska stor omfattning i Norrbotten.
              Man ska komma ihåg det jag säger: Vi i Norrbotten står för den
              tunga basindustrin, och vi har de kanske svåraste arbetsförhållandena
              till och från på olika arbetsplatser. Därför blir det så oerhört
              viktigt för oss att diskutera och lyfta fram frågan och säga att
              det finns regionala skillnader. Det är jätteviktigt att ha ett
              regionalpolitiskt synsätt, framför allt för människor som bor
              i gles- och landsbygd.
            </seg>
          </u>
          <note type="speaker" n="46849793">
            Anf. 48 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-7" n="a3f9d818">
            <seg n="6baa0b30">
              Herr talman! De ytterligare personalminskningar som verket nu
              har bestämt om beror inte på ytterligare besparingar från regeringens
              eller riksdagens sida; det kanske bara ska konstateras. Den inriktning
              av anslagsminskningarna som beslutades under hösten 2006 gäller
              fortfarande. Det finns inte några nya eller mer omfattande besparingar
              som är beslutade om av regering och riksdag för 2008.
            </seg>
            <seg n="77dc2fea">
              Men i syfte att bättre hantera omställningen har regeringen lämnat
              besked om en tillfälligt utökad anslagskredit som gör att man
              lättare kan hantera förändringen.
            </seg>
            <seg n="48fa667e">
              Arbetsmiljöverket har som huvuduppgift att fokusera på de sämsta
              arbetsmiljöerna alldeles oavsett var i landet de ligger. Jag tror
              att det är rätt utgångspunkt. Å andra sidan har jag full respekt
              för Maria Stenbergs utgångspunkt; man kan inte hitta de arbetsmiljöerna
              om man inte finns i hela landet och om man inte har möjlighet
              att bevaka hela landet. Det håller jag helt med om. Därför var
              det viktigt för mig att i samband med neddragningarna se till
              att så mycket som möjligt av neddragningarna inte skulle hamna
              på de regionala tillsynsverksamheterna och de tio distrikten.
              Vi kommer inte att överge Norrbotten heller i arbetsmiljöfrågor.
              Det kan jag lova Maria Stenberg.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="c14507c5">
            8 § Svar på interpellation 2007/08:149 om belastningsskador
          </note>
          <note type="speaker" n="79ad140e">
            Anf. 49 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-8" n="a3f9d818">
            <seg n="ffe63457">
              Herr talman! Torbjörn Björlund har ställt följande frågor till
              mig.
            </seg>
            <seg n="1d5b4acd">
              Arbetsmiljölagstiftningen syftar till att förebygga ohälsa och
              olycksfall. Om reglerna inte efterlevs riskeras personalens hälsa.
              Även företaget förlorar i det långa loppet. En hälsosam och utvecklande
              arbetsmiljö är bra för företagets produktivitet och en viktig
              förutsättning för att kunna rekrytera den personal man behöver.
            </seg>
            <seg n="1df4f1c0">
              En grundförutsättning för ett effektivt arbetsmiljöarbete är
              därför att man i verksamheten själv inser fördelarna med en bra
              och hälsosam arbetsmiljö. Arbetsmarknadens parter har i detta
              arbete ett stort ansvar, och mycket samarbete sker redan i partsgemensamma
              organ.
            </seg>
            <seg n="5bc650be">
              Det lokala arbetsmiljöarbetet på arbetsplatserna är också mycket
              viktigt. Detta arbete stöds av staten genom det årliga anslaget
              till den regionala skyddsombudsverksamheten.
            </seg>
            <seg n="a0d45a1e">
              Därtill behövs en effektiv arbetsmiljötillsyn, särskilt inriktad
              på att nå de arbetsställen som har störst risk för ohälsa och
              olycksfall. Den översyn som pågår av arbetsmiljöpolitiken omfattar
              de frågor Björlund tar upp och det jag har nämnt om staten och
              parternas roller.
            </seg>
            <seg n="61ce8c1e">
              Det resultat som har framkommit av Arbetsmiljöverkets tillsynskampanj
              kring belastningsskador är ett viktigt bidrag i översynsarbetet.
            </seg>
          </u>
          <note type="speaker" n="60ce3640">
            Anf. 50 TORBJÖRN BJÖRLUND (v):
          </note>
          <u who="Q5578151" xml:id="i-f5dd00d136be8232-0" n="e212010a">
            <seg n="1e050109">
              Herr talman! Detta blir kanske lite grann av en favorit i repris.
              Vi kommer att prata om ungefär samma saker som Maria hade uppe
              här, av naturliga skäl.
            </seg>
            <seg n="63396f10">
              Jag tackar för svaret, men det är på gränsen till att det enda
              skälet är ren artighet. Jag tycker att svaret är alldeles för
              kort och alldeles för tunt. Det är många saker som upprepas, precis
              som förut. Det är inte tillfredsställande, tycker jag. Jag får
              inga konkreta svar, och jag tycker att jag har rätt konkreta frågor
              som jag skulle kunna få svar på.
            </seg>
            <seg n="7b359531">
              Det jag kan utläsa av det svar jag har fått innebär att ministern
              inte tänker vidta några åtgärder alls med anledning av de resultat
              som finns från Arbetsmiljöverket och riksdagen om belastningsskadorna.
              Det gäller till exempel belastningsskadorna inom fordonsindustrin.
              Där får jag inget svar alls. Jag hoppas att jag kan få det snart
              i ett inlägg här.
            </seg>
            <seg n="ab0367b0">
              När det gäller arbetsmiljöarbete handlar det mycket om tillsyn,
              kontroll och förebyggande arbete. Belastningsskadorna är fortfarande
              det största problem vi har i arbetsmiljön. Hur ska tillsynen och
              kontrollen gå till? Och hur ska det förebyggande arbetet bedrivas?
              Jag ber om ett konkret svar, om det går att få ett sådant.
            </seg>
            <seg n="edf742b6">
              Kommer detta att vara möjligt med tanke på att de resurser som
              i dag finns på Arbetsmiljöverket och även när det gäller forskningen
              är små? Resurserna räcker inte till, vilket tidigare har sagts
              i andra sammanhang.
            </seg>
            <seg n="26ce1568">
              I svaret står det att man i verksamheterna själv inser fördelarna
              med en bra och hälsosam arbetsmiljö. Inbegriper det till exempel
              de kvinnor som i fordonsindustrin i dag är de mest utsatta? Bland
              kvinnorna är just montör det yrke som har flest anmälda belastningssjukdomar.
              Det är också en konkret fråga.
            </seg>
            <seg n="a02cd9bc">
              På senare år har det gått bra genom ett gott arbetsmiljöarbete
              och, faktiskt, genom att man har fått ökade anslag. Det här med
              90-talets början är om inte en floskel så i alla fall ett begrepp
              som på något sätt inte är relevant. Det finns helt andra ekonomiska
              förutsättningar i dag att genomföra ett bättre arbetsmiljöarbete.
              Genom det arbetsmiljöarbete som har pågått och byggts ut har kurvan
              för belastningssjukdomar planat ut och kanske till och med börjat
              sjunka. Det är jättebra.
            </seg>
            <seg n="3c888505">
              Men utvecklingen är allvarligt hotad om man inte fortsätter med
              just det förebyggande arbete som finns i dag och med kontroller
              och tillsyn med hjälp av ett antal arbetsmiljöinspektörer. Det
              är oerhört viktigt att påpeka detta.
            </seg>
            <seg n="8a74cfaf">
              Med de beslut som har fattats när det gäller finansiering av
              framför allt Arbetsmiljöverket men även när det gäller forskningssidan,
              som jag återkommer till sedan, kommer detta att vara i stor fara.
              Det är till och med troligt att kurvan kommer att stiga därför
              att man inte har tillräckligt med möjligheter för att följa upp
              arbetet.
            </seg>
            <seg n="fc42dcb8">
              Så länge det finns arbetsgivare där ute i samhället som kan ta
              hem kortsiktiga vinster på att låta bli att satsa på arbetsmiljöarbete
              kommer vi att ha det här problemet. Då finns risken att läget
              försämras och att belastningsskadorna kommer att öka igen. Så
              länge kommer det arbete som Arbetsmiljöverket och andra, till
              exempel facket, gör att vara viktigt. Jag ställer frågorna igen.
              Vad tänker minister göra?
            </seg>
            <seg n="4eb6b243">
              Dessutom vill jag veta vad ministern tänker göra för att öka
              kunskapsläget i frågan. Jag får inget svar på den konkreta frågan
              i min interpellation: Hur gör man för att öka kunskapsläget när
              det gäller belastningsskador och arbetsmiljöarbete över huvud
              taget, tillsyn och sådana saker? Det skulle vara intressant att
              få ett konkret svar på vad man gör nu när man genom att lägga
              ned Arbetsmiljöinstitutet i princip har skurit ned möjligheterna
              att jobba med kunskapsinhämtning på det sätt som behöver göras?
              Framför allt måste man få ut det i tillämpning i arbetslivet.
              Det är en konkret fråga.
            </seg>
          </u>
          <note type="speaker" n="ffa54a51">
            Anf. 51 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-9" n="a3f9d818">
            <seg n="111b8de2">
              Herr talman! Jag menar att det regelverk som finns i form av
              arbetsmiljölagstiftningen och de instruktioner och förordningar
              som finns från Arbetsmiljöverket redan finns på plats för att
              lösa den typen av frågor som det hela handlar om.
            </seg>
            <seg n="258447ae">
              Den uppmärksamhet som frågan fick på Arbetsmiljöriksdagen bygger
              just på ett tusental genomförda inspektioner från Arbetsmiljöverket.
              Syftet är att sprida information om den här typen av frågor, och
              detta finns alltså på plats.
            </seg>
            <seg n="445f76ae">
              I grund och botten ser jag det som arbetsgivarens skyldighet
              att erbjuda en god arbetsmiljö. Där ligger huvudansvaret. Det
              som kommer att behövas framöver handlar mycket om att det måste
              och borde ligga i arbetsgivarens intresse att se till att man
              inte sliter ut sina medarbetare.
            </seg>
            <seg n="c3937ffc">
              När vi nu har tagit ett nyhäv på det som vi diskuterade i den
              förra interpellationsdebatten om en ny tankeram och så småningom
              en ny nationell arbetsmiljöstrategi är min utgångspunkt att de
              50 miljarderna per år i samhällsekonomiska kostnader för arbetsrelaterad
              ohälsa av olika slag måste bekämpas. De måste gå ned.
            </seg>
            <seg n="8217af67">
              För det första gäller det den enskilde. Det är självklart att
              man ska kunna gå till jobbet utan risk för att bli sjuk eller
              skadad på jobbet. Det tycker jag är en naturlighet.
            </seg>
            <seg n="f1121205">
              För det andra gäller det arbetsgivaren. Om man sliter ut sina
              medarbetare drabbas produktionen och så småningom också vinst
              och vad det nu kan vara. Det borde man naturligtvis inse.
            </seg>
            <seg n="4374e313">
              För det tredje är det ett samhällsekonomiskt slöseri av stora
              mått.
            </seg>
            <seg n="d4b86752">
              Om vi tittar på utvecklingen under åren som har gått kan vi konstatera
              att inspektioner, kontroller och tillsyn är ett oerhört bra och
              grundläggande instrument för att se till att de lagar och regler
              vi har efterlevs och följs. Men jag gör den bedömningen att det
              inte räcker. Inte ens om vi skulle fördubbla, för att ta ett exempel,
              Arbetsmiljöverkets anslagsram skulle det räcka till. Det räcker
              inte med statlig kontroll, utan det behövs andra saker.
            </seg>
            <seg n="e6d6047d">
              En viktig dimension i detta har varit parternas ansvar att i
              den direkta kontrollen och också i ett upplysningsarbete informera
              om olika mått och steg man kan vidta för att förbättra arbetsmiljön.
              Det handlar om att informera på ett bättre sätt.
            </seg>
            <seg n="0ff56434">
              Men det finns ytterligare en dimension som jag kommer att fortsätta
              att försöka föra in i arbetsmiljöpolitiken. På seminariet som
              vi hade den 24 augusti pratade jag om att vi tydligare måste koppla
              samman arbetsmiljöpolitiken med jobbpolitiken i övrigt för att
              minska kostnader och få flera att stanna kvar i arbetskraften
              längre. Det är bra för den enskilde, det är bra för samhällsekonomin
              och det är definitivt bra för arbetsgivarna. Vi måste också, som
              jag ser det, få en mer positiv laddning i arbetsmiljöfrågan. Det
              måste löna sig för en arbetsgivare att visa upp att man är en
              bra arbetsgivare. Det måste bli ett konkurrensmedel, om man så
              vill, att erbjuda en god arbetsmiljö. Jag fick naturligtvis direkt
              frågan: Hur menar du då? Har du något exempel?
            </seg>
            <seg n="926e69c0">
              Jag tog upp det här danska exemplet med smileys. Jag är villig
              att erkänna att det kanske inte är världens bästa exempel. Det
              var några som undrade om vi skulle ersätta arbetsmiljöinspektörer
              med gröna klistermärken. Det var naturligtvis aldrig avsikten.
              Poängen är att försöka göra vilket man har lyckats med i Danmark
              arbetsmiljö till ett konkurrensmedel när man rekryterar medarbetare,
              när man behåller medarbetare och när man visar upp sig för omvärlden.
              Jag tror att vi får mycket gjort om vi kan göra det.
            </seg>
            <seg n="10dc0903">
              Låt mig svara på frågorna lite snabbt. Vilka åtgärder ämnar jag
              vidta med anledning av resultatet från Arbetsmiljöverkets tillsynskampanj?
              Jag kan inte ändra i lagstiftningen. Jag tror inte att det hjälper.
              Den finns på plats. Det handlar om att uppmana parterna att informera
              bättre och uppmana arbetsgivarna att bli bättre på att organisera
              sina arbetsplatser.
            </seg>
            <seg n="dafd1f8d">
              Jag får återkomma till den andra frågan i nästa replik.
            </seg>
          </u>
          <note type="speaker" n="c20043c5">
            Anf. 52 TORBJÖRN BJÖRLUND (v):
          </note>
          <u who="Q5578151" xml:id="i-f5dd00d136be8232-1" n="e212010a">
            <seg n="4be51f6e">
              Herr talman! Det var kanske något av ett svar. Jag tycker att
              vi har hört mycket av det vi nu diskuterar förut. Det är samma
              diskussion och samma argumentation som inte leder någonstans.
            </seg>
            <seg n="56bf5a9a">
              När det gäller arbetsgivaransvaret visar det sig vid de inspektioner
              som man har gjort att ungefär 6070 procent av arbetsgivarna får
              förelägganden i alla fall. Hur intressant är det då?
            </seg>
            <seg n="b08e1552">
              Dessutom skulle arbetsmiljö tydligen vara något slags konkurrensmedel
              för att konkurrera om arbetskraft. Vi har i dag en reservarbetskraft
              som ska ligga runt 4 procent. Det finns alltså inget incitament
              för att ha det som konkurrensmedel. Jag menar att det är tvärtom.
              Det kan vara så att arbetsgivarna på kort sikt kan spara pengar
              på att inte investera i en bra arbetsmiljö och låta arbetstagarna
              betala priset. Det är dilemmat i det här. Det är därför man inte
              ska ta bort det som i dag görs av parterna.
            </seg>
            <seg n="a78f552e">
              Gärna smileys jag bryr mig inte om ifall det sitter en gubbe
              på en dörr om det är bra. Det kan också vara ett komplement, fast
              det kanske känns lite löjligt. Vi måste ha båda delarna. I det
              här fallet sätter ministern detta på något sätt emot varandra.
              Om man har detta kan man i princip ta bort den inspektion och
              tillsyn som finns i dag. Det ställer jag inte upp på alls. Det
              är absolut inte så.
            </seg>
            <seg n="5b2c9436">
              Jag skrev en fråga tidigare i veckan om Arbetsmiljöverket och
              de här nedskärningarna, och jag fick ett svar på den. I det svaret
              skrev ministern att det som står i budgetpropositionen inte riktigt
              stämmer. De här nedskärningarna kommer att, trots att man inte
              vill det, drabba regional verksamhet. Det tycker jag är ett dubbelt
              budskap i detta.
            </seg>
            <seg n="ece74277">
              Dessutom menar man att det inte innebär några ytterligare besparingar.
              I den andra interpellationsdebatten svarade ministern nyss att
              det inte är så. Jag menar att om man inte räknar upp kompensationen
              för pris- och löneökningar tillräckligt mycket är det i praktiken
              en besparing i alla fall. Vi har räknat lite grann på detta. Om
              man har en pris- och lönekompensation på 0,78 procent måste det
              bli besparingar. Det finns väl ingen arbetsgivare som i dag har
              ett löneavtal som går under 1 procent per år. Jag kan inte se
              något annat än att det i realiteten skulle innebära besparingar.
              Enligt våra snabba beräkningar skulle ungefär 8 miljoner tas bort.
              Den siffran kan man ifrågasätta, men den finns som en bakgrund
              till detta.
            </seg>
            <seg n="840e09b3">
              Nu svarar ministern att man ska ha en utökad anslagskredit, och
              det låter jättebra. Men hur stor är den? Kommer den att täcka
              detta förutom det som ska skäras ned i övrigt?
            </seg>
            <seg n="7dc39ee8">
              Nu på morgonen kom det ett pressmeddelande från tidningen Arbetarskydd
              som beskriver den här frustrationen på Arbetsmiljöverket. Den
              skapar naturligtvis i sig en sämre förutsättning för att göra
              ett bra jobb. Där skriver man att ytterligare 50 tjänster ska
              bort. Det är alltså i huvudsak inspektörer, och det blir väl på
              regional nivå. Är det i linje med vad regeringen beskrivit och
              sagt i budgeten? Jag menar att man döljer vad man egentligen är
              ute efter, det vill säga att man inte ska ha samma betalning till
              detta.
            </seg>
            <seg n="499a337f">
              I TCO-tidningen förra veckan kunde man läsa hur docent Maria
              Albin reagerade på nedläggningen av Arbetslivsinstitutet. Sverige
              är i dag ett av de få länder som inte har ett statligt institut
              när det gäller arbetsmiljö och arbetsmiljöarbete. Det är naturligtvis
              inte tillfredsställande. Vi kanske får en proposition om detta
              nästa år. Men hur kommer det att se ut när det gäller forskning
              i de här frågorna? Om belastningsskador är det absolut största
              problemet, hur gör vi för att få den forskningen att bli viktig?
              Hur uppmuntrar man den forskningen så att det blir ett resultat
              som man kan använda och tillämpa på ett bra sätt i arbetsmiljöarbetet?
            </seg>
          </u>
          <note type="speaker" n="9a60f34c">
            Anf. 53 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-10" n="a3f9d818">
            <seg n="a2789d20">
              Herr talman! Torbjörn Björlund hävdar att jag sätter två saker
              emot varandra, det vill säga kontroll och tillsyn emot den mer
              positiva laddningen. Jag skulle vilja säga att är precis tvärtom.
              Jag skulle vilja ha mer draghjälp av en positivt inriktad arbetsmiljöpolitik
              som syftar till att visa vilka vinster man gör som arbetsgivare
              genom att ha en bra arbetsmiljö och erbjuda en bra arbetsmiljö
              till sina medarbetare. Det är rätt lustigt att det ska behövas.
              Det kan man tycka, men uppenbarligen är det så. Det är precis
              som Torbjörn Björlund sade, i de här 1 000 inspektionerna är det
              många som har fått anmärkningar när det gäller just belastningsskador.
            </seg>
            <seg n="677bd5c0">
              Vi får säkert anledning att återkomma. En departementsskrivelse
              kommer som sagt endera veckan som ett underlag för en fortsatt
              diskussion om de här frågorna. Jag tror att det är oerhört viktigt
              att vi arbetar genom parterna och inte minst genom arbetsgivarorganisationerna
              för att informera om den här situationen, om vad det kostar för
              den enskilda arbetsgivaren och vilken investering man kan göra
              genom att förbättra ergonomin och på det sättet bespara sig kostnader
              för bortfall i produktion och medarbetare som slits ut.
            </seg>
            <seg n="78005a97">
              Jag noterade att Mikael Sjöberg, som är generaldirektör för Arbetsmiljöverket,
              sade så här i en kommentar till den här rapporten: Jag vägrar
              att tro att arbetsgivarna medvetet sliter ut sina anställda, men
              de måste bli bättre på att tidigt fånga upp och åtgärda risker
              som kan leda till besvär. Ska detta fungera behöver alla på arbetsplatsen
              engagera sig, inte bara arbetsledarna och skyddsombuden. Då skulle
              fler organisationer leva upp till regeln som ger arbetstagaren
              rätt att påverka upplägg och genomförande av det egna arbetet
              så att tillräcklig rörelsevariation och återhämtning kan åstadkommas.
            </seg>
            <seg n="db8f0a07">
              Jag delar Mikael Sjöbergs bedömning. Det är precis det som behöver
              göras. Det är klart att arbetsgivaransvaret är uppenbart, men
              det är också ett ansvar för parter och medarbetare att påpeka
              och påverka detta så att vi får en bättre situation.
            </seg>
            <seg n="64ab26ce">
              Jag vill kommentera några saker till. De här nedskärningarna
              har uppenbarligen gått i flera steg. Det är olyckligt, men det
              är Arbetsmiljöverkets ansvar. Den senaste förändringen är inte
              ett resultat, som jag sade i den förra interpellationsdebatten,
              av några nya besparningar eller några nya beslut från regering
              och riksdag.
            </seg>
            <seg n="540d2261">
              Sedan har vi forskningsfrågan. Jag får som vanligt numera hänvisa
              till forskningspropositionen som kommer nästa år. Redan innan
              vi lade ned Arbetslivsinstitutet bedrevs fyra femtedelar av den
              relevanta forskningen på universitet och högskolor. Jag kan glädja
              mig åt att de allra flesta av de forskare som fanns på Arbetslivsinstitutet
              har hamnat i nya forskarmiljöer med sina projekt, och det tycker
              jag är skönt att se.
            </seg>
            <seg n="a2ff5298">
              Den sista frågan som Torbjörn Björlund ställde till mig handlade
              om vilka åtgärder jag är beredd att vidta för att öka kunskapsläget
              om orsakerna till belastningsskadorna inom fordonsindustrin och
              arbetslivet i övrigt.
            </seg>
            <seg n="5840d79e">
              Jag har svårt att se att regeringen kan göra så hemskt mycket,
              om jag ska vara helt ärlig. Jag tycker att det här är en arbetsgivarfråga.
              Det är också en fråga för parterna att gemensamt diskutera och
              gemensamt lägga fram en strategi för. Det borde ligga i arbetsgivarens
              intresse, som Mikael Sjöberg sade, att inte slita ut sina medarbetare.
            </seg>
          </u>
          <note type="speaker" n="7dd08f46">
            Anf. 54 TORBJÖRN BJÖRLUND (v):
          </note>
          <u who="Q5578151" xml:id="i-f5dd00d136be8232-2" n="e212010a">
            <seg n="cf2d0be9">
              Herr talman! Jag tycker att vi fastnar i den vanliga retoriken.
              Jag tycker inte att det blir några klarlägganden.
            </seg>
            <seg n="cefc2ab7">
              I svaret på interpellationen tycker jag inte att jag får något
              besked om att man ska öka kunskapsläget. Docent Maria Albin reagerar
              på att nedläggningen av Arbetslivsinstitutet och nedskärningen
              av Arbetsmiljöverket kommer att skada forskningen. Ni hävdar att
              en tredjedel av de medel som fanns försvann när ALI lades ned.
              Sverige är alltså ett av få länder som inte har något sådant nationellt
              centrum som samlar ihop kunskapen. Det i sig är allvarligt för
              forskningen och för tillämpningen av den forskning som kommer
              fram. Den är splittrad, och den lockar inte nya forskare att satsa
              på forskning om arbetsmiljö. Det är ett av de stora problemen
              när man inte har ett nationellt centrum som kan samla ihop och
              jobba med detta. Det påverkar också tillämpningen och det fortsatta
              arbetsmiljöarbetet kunskapen om vad man ska göra.
            </seg>
            <seg n="12b26863">
              En kommentar till: Enligt Politik &amp; samhälle finns det i dag
              över hundra färre arbetslivsforskare i Sverige efter nedläggningen
              av ALI. De har valt andra arbeten; de går ifrån arbetslivsforskningen.
              Det är ett allvarligt varningstecken, tycker jag, om den här forskningen
              faktiskt nedgraderas i status. Det kommer att drabba arbetsmiljöarbetet
              i förlängningen. Naturligtvis är det så. Det går inte att komma
              ifrån det.
            </seg>
            <seg n="26812da9">
              Jag tycker att regeringens ansvar, även om man inte direkt ska
              gå in och styra Arbetsmiljöverket, handlar om incitament. Det
              är det ord som används många gånger: incitament. Pengar är incitament.
              Det är möjligt att ha en bra status på Arbetsmiljöverkets arbete
              och på forskningen så att säga det är incitament. Ge de incitamenten
              till dem som jobbar med detta i dag! Gör man inte det går det
              nedåt, och vi kommer att få kurvor som går uppåt när det gäller
              skador, och arbetsmiljöarbetet kommer att bli sämre. Det är en
              klar och rätt tydlig markering, och jag konstaterar bara att så
              kommer det att bli.
            </seg>
          </u>
          <note type="speaker" n="d8ae2675">
            Anf. 55 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-15fc1e57cbb278ef-11" n="a3f9d818">
            <seg n="4cc2d227">
              Herr talman! Väldigt kort vill jag tacka Torbjörn Björlund för
              interpellationen. Det är klart att när man såg resultatet av de
              här inspektionerna kunde man bara konstatera att det onekligen
              finns en uppgift. Det måste, återigen, ligga i arbetsgivarens
              intresse att se till att man inte sliter ut sina medarbetare och
              att också belysa de totala kostnaderna av att inte erbjuda medarbetarna
              en god arbetsmiljö.
            </seg>
            <seg n="22e2987a">
              Det är klart att det säkert, som Torbjörn Björlund tog upp, kan
              finnas ett och annat fall där man kortsiktigt ser en vinst av
              att kanske inte erbjuda den bästa arbetsmiljön, men långsiktigt
              blir ju kostnaderna produktionsbortfall, missnöjda medarbetare,
              en dålig kultur på arbetsplatsen och vad det nu kan vara. Det
              är det jag menar när vi nu går in i fasen att utarbeta en ny,
              nationell arbetsmiljöpolitik ska vi försöka belysa just den typen
              av frågeställningar och lyfta fram den typen av frågor som handlar
              om att det faktiskt är en god företagsekonomisk idé att erbjuda
              en god arbetsmiljö. Det gäller också på precis detta område. När
              man närmar sig 60, och i över 60 procent av de inspekterade fallen
              går belastningsskadorna att undvika med en god ergonomisk rotation.
              Då är det klart att det finns all anledning att belysa denna fråga
              ytterligare, att visa upp den, prata med arbetsgivarorganisationer
              och andra och också få upp frågan i medierna för att belysa att
              detta är en fråga som man måste ta itu med.
            </seg>
            <seg n="4282a9e2">
              Jag tackar för interpellationen!
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="1a4f4daf">
            9 § Svar på interpellationerna 2007/08:120 och 123 om skattemoral
          </note>
          <note type="speaker" n="3df8dd23">
            Anf. 56 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-12" n="7853c88e">
            <seg n="ce08f07a">
              Herr talman! Bo Bernhardsson har frågat mig vilka åtgärder jag
              tänker vidta för att skärpa kontrollen av skattefusket och öka
              skatteinbetalningarna och vilka åtgärder jag ämnar vidta för att
              med till exempel informationsinsatser öka förståelsen för skatteuttagen
              och förbättra skattemoralen.
            </seg>
            <seg n="2a02fb30">
              Peter Hultqvist har frågat vilka åtgärder jag ämnar vidta för
              att bekämpa skattefusk och stärka skattemoralen. Interpellationerna
              har ett så likartat innehåll att jag väljer att besvara dem gemensamt.
            </seg>
            <seg n="ddb96a05">
              Frågan om skattefusket är viktig för samhället. Jag anser att
              det framför allt är tre faktorer som har stor betydelse för hur
              vi ska få bukt med det. Skatter och avgifter måste ligga på en
              rimlig nivå, Skatteverkets kontroll måste vara effektiv och synlig
              och skattereglerna måste vara så enkla som möjligt.
            </seg>
            <seg n="9310e0c0">
              Regeringen har presenterat flera förslag som minskar skattefusk
              och svartjobb. Skattelättnader för hushållstjänster har införts
              och ett förslag om sänkta socialavgifter på vissa delar av tjänstesektorn
              har nyligen lämnats till riksdagen.
            </seg>
            <seg n="d8409a64">
              Åtgärder för att öka effektiviteten av Skatteverkets kontrollarbete
              har genomförts. En åtgärd, som beslutades under den förra regeringen
              men genomfördes under den nuvarande, är reglerna om personalliggare
              hos restauranger och frisörer. Reglerna har tillämpats under snart
              ett år. Även om Skatteverket inte har utvärderat reglerna än,
              har jag fått indikationer på att de hittills varit mycket framgångsrika.
              Förslaget om konkurrens på lika villkor inom kontantbranscherna
              som innebär att ett krav på certifierade kassaregister i kontantbranscherna
              införs från och med 2010 verkar i samma riktning. Detsamma gäller
              förslaget om omvänd skattskyldighet för moms inom byggsektorn
              som också det har antagits av riksdagen.
            </seg>
            <seg n="f226aac1">
              Regeringen har också höga ambitioner när det gäller att förenkla
              regelverket och minska de administrativa kostnaderna för företagen.
              Regelförenklingsarbetet avses redovisas i en skrivelse till riksdagen
              i början av 2008.
            </seg>
            <seg n="0e0a05ce">
              Avslutningsvis vill jag säga att vi inom alliansen har haft anledning
              att rannsaka vårt agerande precis som oppositionen tidigare har
              fått göra. När ett misstag har begåtts är det viktigt att så långt
              som det är möjligt rätta till det.
            </seg>
            <seg n="7708dfa2">
              Min inställning är självklart att lagar ska följas och skatt
              ska betalas enligt gällande regler.
            </seg>
          </u>
          <note type="speaker" n="790b3bbc">
            Anf. 57 BO BERNHARDSSON (s):
          </note>
          <u who="Q3374789" xml:id="i-18b77bee41e64071-3" n="767a5038">
            <seg n="55bdc797">
              Herr talman! Tack för svaret, statsrådet! Upphovet till denna
              interpellation är egentligen ganska uppenbart, men jag ska ändå
              hänvisa till det. Det ena är det som hände i hamburgerkedjorna
              där man uppdagade en grotesk form av slavarbete eller en modern
              form av utsugning där man alltså utnyttjade väldigt utsatta grupper
              på arbetsmarknaden på ett sätt som är helt orimligt. Det var en
              utgångspunkt som fick mig att skriva denna interpellation. Den
              andra var naturligtvis det som har uppdagats bland annat i regeringskretsen
              under de senaste månaderna.
            </seg>
            <seg n="ae43ad4e">
              Sedan har vi fått ytterligare exempel till denna samling. För
              bara någon dag sedan fick vi veta att ett Maranatadrivet hotell
              hade anställt folk för 500 kronor för att de skulle städa. Det
              finns alltså väldigt många bra utgångspunkter, tycker jag, för
              att ta en diskussion om skattemoral och efterlevnad av regler
              både på arbetsmarknaden och på andra områden.
            </seg>
            <seg n="3c51c765">
              Anders Borg pekar på tre faktorer som han anser kan motverka
              skattefusk och svartarbete. Det viktigaste han lyfter fram i svaret
              är att skatterna ska ligga på en rimlig nivå. Det är nog det mest
              intressanta i svaret. För mig liknar det i varje fall i någon
              mån en undanflykt.
            </seg>
            <seg n="2e98f28d">
              Vad är en rimlig nivå på skatter? Vem definierar vad som är en
              rimlig nivå på skatter? Det kan ju inte vara upp till den enskilde,
              utan det måste ju vara i någon sorts politiskt sammanhang som
              detta definieras.
            </seg>
            <seg n="5ee43609">
              Jag menar att en rimlig skattenivå inte uttrycks i procent. Det
              är inte 30 procent, 40 procent eller 50 procent. Det är inte det
              intressanta att definiera det så. Det intressanta är i stället
              att definiera det ungefär så här: En rimlig skattenivå är den
              nivå på skatterna som gör det möjligt att erbjuda alla svenskar
              den bästa möjliga sjukvården. Det är en skattenivå som gör att
              man slipper se att det öppnas privata barnsjukhus eller cancerkliniker
              för att folk ska ta sig förbi köerna. Det är ett sätt att definiera
              rimlig skattenivå.
            </seg>
            <seg n="dbdfee56">
              Rimlig skattenivå är när alla äldre får bästa vård och omsorg
              oberoende av om de har egna förmögenheter eller om de har barn
              som kan träda in i stället. En rimlig skattenivå är när samhället
              kan erbjuda alla god barnomsorg, bra utbildning och en skola som
              faktiskt leder framåt för alla. En rimlig skattenivå är när staten
              har inkomster så att vi kan klara nödvändiga infrastrukturinvesteringar
              eller upprätthålla en försvarsmakt på den nivå som vi anser är
              nödvändig beroende på att det finns en hotbild eller på att vi
              har internationella åtaganden.
            </seg>
            <seg n="70359ee0">
              Jag skulle kunna fortsätta uppräkningen, men jag ska bespara
              er den. Det är på detta sätt man måste definiera den rimliga skattenivån.
              Sedan får man se, tycker jag, i nästa steg hur man kan förverkliga
              det och upprätthålla den skattenivån.
            </seg>
            <seg n="164797f9">
              Det ligger också, tycker jag, i Anders Borgs svar att han menar
              att det finns någon skattenivå och procentsats som det blir skattefusk
              när man går över. Men det finns ju faktiskt, Anders Borg, inga
              vetenskapliga belägg eller i varje fall inte entydiga, snarare
              pekar de i motsatt riktning för detta. Skattefusk finns mer utbrett
              i andra länder där man har lägre skattenivåer än i Sverige, så
              det är uppenbart andra saker som konstituerar en bra skattemoral
              än just procentsatsen.
            </seg>
          </u>
          <note type="speaker" n="2f2fa6bf">
            Anf. 58 PETER HULTQVIST (s):
          </note>
          <u who="Q3370162" xml:id="i-280203db9dcbd043-0" n="84f650d0">
            <seg n="9e1c1920">
              Herr talman! Tack för svaret. Det har betydelse hur ledande politiker
              agerar i förhållande till svart arbetskraft, svartbyggen, obetalda
              tv-licenser med mera. Om stora delar av en regering har sin bakgrund
              i dessa ingredienser blir det, oavsett om man vill det eller inte,
              en signal till omgivningen. Dessutom förvirras naturligtvis situationen
              av att vissa ministrar som brutit mot lagstiftningen på bland
              annat de här punkterna får avgå, medan andra sitter kvar. Och
              när uppgifter kommer om att 10 av 15 moderata statssekreterare
              använt svart arbetskraft tränger naturligtvis problemet djupare
              in i Regeringskansliets administration.
            </seg>
            <seg n="9b503372">
              Skatteverkets generaldirektör Mats Sjöstrand säger entydigt att
              detta påverkar skattemoralen negativt. Då måste man naturligtvis
              beteckna det här som allvarligt. Det blir en av många trovärdighetsfrågor
              för regeringen.
            </seg>
            <seg n="f4bd9316">
              När olika varianter på bristande respekt för skattelagstiftningen
              tycks prägla bilden av det statsbärande partiet blir det också
              en bild av en elit som tror sig eller åtminstone har trott sig
              vara höjd över gällande lagstiftning. Det är dessutom en lagstiftning
              som är fastställd av Sveriges riksdag.
            </seg>
            <seg n="49e8f72c">
              Finansministern säger att Moderaterna har haft anledning att
              rannsaka sig och sitt agerande och rätta till misstagen. Det är
              just ordet misstag jag har funderat på. Är det ett misstag att
              anlita svart arbetskraft? Är svartbyggen misstag? Misstag, javisst,
              men i grund och botten medvetna val. Ordet misstag för i sammanhanget
              bort till något alldagligt som hänt. Det är bara att skaka av
              sig det och gå vidare när detta väl har runnit förbi i opinionen.
              Jag tycker att sättet att uttrycka sig förminskar innebörden i
              det inträffade.
            </seg>
            <seg n="5cf82015">
              Man sätter det här i relation till den satsning på 700 miljoner
              som görs nu inom Försäkringskassan för att sätta åt bidragsfuskare.
              Självklart ska det tas itu med dem som fuskar med bidrag. Men
              här lägger man inga fingrar emellan. Det talas inte om misstag
              som möjligen kan förlåtas, utan det är en hårdare attityd och
              hårdare bandage som gäller. Det är till och med så hårt att en
              hel del sjuka människor som en följd riskerar att bara åka med.
              Här är Försäkringskassan rätt så hård i bedömningarna. Men det
              uppmärksammas inte, och det verkar inte vara något problem som
              man upplever som stort.
            </seg>
            <seg n="26870b2c">
              Jag har funderat på proportionerna, som jag känner är felaktiga.
              Välbeställdas skattefiffel blir misstag, som efter en tids obehag
              glöms bort, medan det i andra fall handlar om indragna bidrag
              och risk för rättsliga följder. Proportionerna förtydligas ytterligare
              av att 225 miljoner kronor för extrakontroll av skatter och tull
              dras in från Skatteverket. Är det så att bidragsfusk anses som
              värre än skattefusk? Varför föra pengar från skattekontroll till
              bidragskontroll? Är inte det lika allvarliga frågor?
            </seg>
            <seg n="685028ec">
              Finansministern ger i sitt svar bilden att man ska skapa ökad
              hederlighet genom att införa skattelättnader på hushållsnära tjänster.
              Nu ser vi en aktuell debatt om fakturafusk. Man anpassar fakturorna
              till de avdragsregler som gäller. Nu sitter alltså enskilda företag
              och städar och sköter trädgårdar åt välbeställda människor och
              anpassar fakturorna för dessa välförsedda personer, så att de
              får maximal utdelning på högeralliansens nya avdragssystem. Det
              här imponerar inte. Är inte detta orimligt, Anders Borg?
            </seg>
          </u>
          <note type="speaker" n="33abce9d">
            Anf. 59 JÖRGEN JOHANSSON (c):
          </note>
          <u who="Q5886707" xml:id="i-e96da172bc327fa5-0" n="75c68efa">
            <seg n="fd4b9496">
              Herr talman! Givetvis blir man förvånad när man konstaterar att
              i stort sett lika mycket pengar som den svenska hälso- och sjukvården
              kostar per år försvinner på grund av skatte- och bidragsfusk.
              Man måste fråga sig vilken orsaken är.
            </seg>
            <seg n="6dbcac6c">
              Jag upplever efter två dagars debatt kring frågan om svartjobb
              och liknande att oppositionen vill lägga skulden för detta förhållande
              på sittande regering. Ingenting kan vara mer fel. Man måste fråga
              sig varför vi har den situation vi har. Jag konstaterar att Socialdemokraterna
              har det största ansvaret. Man har tillåtit en värdeglidning i
              samhället. Man accepterar denna företeelse. Trots det har vi nu
              ett gemensamt ansvar för att försöka ändra utvecklingen. Näringen,
              facket, politikerna alla säger att detta inte kan accepteras.
              I dagens nummer av Restauratören ger man applåder för de nya tagen
              mot svartjobb. Vi är alltså överens om att vi måste göra någonting
              åt detta.
            </seg>
            <seg n="f0f2ed99">
              Det är en fråga om värderingar, ett område som tidigare regeringar
              har misslyckats med. Man måste fråga sig: Varför betalar jag skatt?
              Vad får jag för skatten? Varför ska jag arbeta och inte leva på
              bidrag?
            </seg>
            <seg n="cb4f4643">
              Grundläggande är att alla människor ska se sambanden och sin
              roll i samhällsarbetet. Som politiker har vi ett extra stort ansvar
              som förebilder i arbetet. Finansministern har visat på konkreta
              vägar för att lösa problemet. Mer åtgärder i form av värderingsförändringar
              behövs. Varför ska exempelvis en människa med en lön på 20 000
              kronor i månaden som köper mat för 300 kronor i realiteten betala
              352 kronor mer för varan än den egentligen är värd? Här måste
              vi öka insikten om vart pengarna går, insikten om att man hjälper
              till att betala sin del av den gemensamma kakan och insikten om
              att kostnaden kan minska om alla betalar. Lyckas vi få ut det
              budskapet har vi kommit en bra bit på väg. Därutöver behövs polisiära
              åtgärder, som resurser till Skatteverket och så vidare.
            </seg>
            <seg n="190e9b90">
              Vad gäller de 225 miljoner kronor som Peter Hultqvist talade
              om kan jag konstatera att det var ett projekt som Socialdemokraterna
              tillsatte. Vi har fullföljt Socialdemokraternas politik. I årets
              budget tar vi bort pengarna. Det var också det som var meningen.
              När man talar med Skatteverkets generaldirektör säger han mycket
              tydligt att de klarar 2008 med det anslag som budgeten har i dag.
              2009 kan man se vissa problem. Men indragningen av pengarna var
              som sagt ett fullföljande av den socialdemokratiska politiken.
            </seg>
            <seg n="b67c7c36">
              Peter Hultqvist tar upp ministrar och politiker. Jag håller med
              om att politiker ska vara förebilder, precis som jag sade. Men
              vi ska vara lite försiktiga när vi springer och slår varandra
              i huvudet med det här. Det är inte många år sedan vi hade en situation
              där en politiker från Peter Hultqvists parti hade svart dagmamma,
              obetalda tv-licenser, obetalda parkeringsböter jag tror att det
              var 94 stycken körförbud och så vidare. Samtidigt uttalade hon:
              Jag är baske mig inte ohederlig! Jag är baske mig ingen fifflare!
              Men när förändringen gjordes hade man ändå möjlighet att bli partiledare
              i Peter Hultqvists parti. Vi ska vara lite försiktiga. Men vi
              ska också kritisera våra partivänner när de gör saker som vi upplever
              som övergrepp.
            </seg>
          </u>
          <note type="speaker" n="761dedae">
            Anf. 60 LENNART HEDQUIST (m):
          </note>
          <u who="Q5796375" xml:id="i-45cf61114314f1f4-0" n="737d3488" next="i-4099422b00e7a55a-0">
            <seg n="ac3cbc59">
              Herr talman! När den nya regeringen tillträdde var det uppenbart
              att den tillträdde i ett land med omfattande bidragsfusk. Trots
              vad den tidigare regeringen angav om omfattningen av detta har
              det senare framkommit att bidragsfusket i landet var utomordentligt
              omfattande.
            </seg>
            <seg n="20eb6252">
              Vår nuvarande regering har genomfört en rad mycket offensiva
              insatser mot bidragsfusk, vilket leder till positiva effekter
              på många olika områden. Samhällets kostnader minskar och fler
              går över till att vara i arbete på grund av att det har blivit
              lönsammare att vara i arbete. Det är viktigt att framhålla framgången
              för regeringens arbete vad beträffar bidragsfusk.
            </seg>
            <seg n="d30958d3">
              Regeringen ärvde ett land med ett omfattande skattefel, precis
              som Jörgen Johansson framhöll. Nyligen belystes det på nytt av
              Skatteverket. Regeringen ärvde ett land där det var väldigt vanligt
              med svartarbete och att man köpte svarta tjänster, men framför
              allt var det väldigt många som erbjöd svartarbete. Delvis berodde
              det på skattekilar och andra saker i skattelagstiftningen som
              nu regeringen offensivt arbetar mot.
            </seg>
            <seg n="326f55da">
              De händelserna som timat på senare år gör att det nu finns ett
              klimat för att genomföra ändringar. På samma sätt som regeringen
              har haft ett offensivt arbete mot bidragsfusk finns nu möjligheter
              att få förståelse för offensiva insatser mot skattefusk och svartarbete.
              Jag tycker att det är väldigt viktigt att framhålla att det nu
              föreligger konkreta förslag från Skatteverket och från de olika
              branscher som konfronteras med dessa olägenheter. Vi har nyligen
              i skatteutskottet tagit del av dessa förslag från Skatteverket.
              För ett par dagar sedan var det en stor skattekonferens där olika
              branschförbund framställde sina önskemål. Det råder nu, som jag
              uppfattar det, en påfallande stor samstämmighet om att här finns
              möjligheter att göra saker, och många av förslagen har redan inkommit
              till regeringen.
            </seg>
            <seg n="cf2e2c70">
              När nu även regeringen tar del av de olika förslagen från olika
              branschförbund beträffande konkreta åtgärder är det uppenbart
              att det är fråga om ett grannlaga lagstiftningsarbete som vi,
              inte minst i skatteutskottet, är väl medvetna om kräver en omsorgsfull
              beredning. Samtidigt känner väldigt många att det är viktigt och
              angeläget att förslagen kommer till riksdagen så att beslut kan
              fattas så snart som möjligt. Har Anders Borg något indikativt
              besked om i vilken utsträckning dessa förslag kan komma till riksdagen
              inom det närmaste halvåret för att ikraftträdandet skulle kunna
              ske senast den 1 januari 2009? Jag tror nämligen att man ska ta
              till vara det klimat som råder i landet nu. Väldigt många krafter
              vill medverka till att skattefusk av olika slag i vårt land blir
              mindre till sin omfattning än det skattefusk som denna regering
              ärvde från den tidigare regeringen.
            </seg>
          </u>
          <note n="31efbedc">
            Anf. 61 GUNNAR ANDRÉN (fp):
          </note>
          <u who="Q5796375" xml:id="i-4099422b00e7a55a-0" n="737d3488" prev="i-45cf61114314f1f4-0">
            <seg n="3eb5ee43">
              Herr talman! Jag vill börja med att tacka interpellanterna för
              frågorna och statsrådet för svaret som var väl avvägt.
            </seg>
            <seg n="bc48cbd3">
              Det är inte första gången jag står i denna talarstol och debatterar
              skattefiffel och skattefusk. Jag ställde själv några sådana interpellationer
              till dåvarande finansministern Bosse Ringholm omkring 20032004,
              och man får väl lov att säga att de förslag som har kommit därefter
              har varit framgångsrika. I de debatterna hade dåvarande finansministern
              samma uppfattning som jag om det förkastliga i olika former av
              skattefusk, och det tyckte jag var värdefullt. Det är väldigt
              bekymmersamt när man försöker göra partipolitiska poänger av detta.
              Jag är nämligen helt övertygad om, herr talman, att vi i riksdagen
              alla är besjälade av att se till att olika former av skattefusk
              beivras inom ramen för vad som är möjligt att göra.
            </seg>
            <seg n="4963c325">
              Det som har avslöjats på senare tid är inte roligt, men det är
              inte heller helt nytt. Jag minns för min del när Gunnar Myrdal,
              Nobelpristagare och dessutom socialdemokratiskt före detta statsråd,
              i mitten av 1980-talet förklarade att svenska folket var ett folk
              av fifflare. Tyvärr kan väldigt många saker i det skattesystem
              som vi gemensamt har utformat uppfattas som fusk. Det är en sak
              att bygga om för 68 000 kronor; det är faktiskt en annan sak att
              ge grannflickan 50 eller 100 kronor per gång för att passa ett
              barn.
            </seg>
            <seg n="ac66d3e8">
              Jag tror för min del att det förslag om uppdelning som Skatteverket
              har kommit in med, och som jag förstår att regeringen inte har
              hunnit ta ställning till eftersom skrivelsen kom så sent som den
              13 november, är väldigt intressant för att vi ska kunna få ned
              antalet fifflare. Man delar nämligen upp olika former av ersättningar
              inte efter belopp och storlek i första hand men efter vad som
              i stort sett kan ses som väntjänster och vad som är fråga om kommersiell
              verksamhet eller yrkesverksamhet. Det kan vara samma sorts tjänster,
              men distinktionen är väldigt viktig. Vi måste komma bort från
              att det svenska folket blir fifflare genom att be en granne klippa
              gräsmattan eller en farmor att passa ett barnbarn. Det är inte
              rimligt.
            </seg>
            <seg n="156887a0">
              Jag ser fram emot många andra förslag just på den punkten. Det
              är inte helt lätt. För något år sedan aktualiserades frågan om
              bärplockning och huruvida det var en skattepliktig eller icke
              kommersiell verksamhet.
            </seg>
            <seg n="3a3568f9">
              Herr talman! Jag vill sluta med att läsa upp några saker som
              Mats Sjöstrand berättade för oss att Skatteverket gjort de senaste
              åren. I fokus de senaste åren har varit förstärkt kontroll i byggbranschen,
              kontroll av restaurang- och frisörbranscherna och en väldigt viktig
              tredje punkt kunskap om brottslighetens servicefunktioner. Det
              är mycket centralt att vi får klart för oss hur vi kan komma åt
              den. Man ska också arbeta mot den aggressiva skatteplaneringen.
            </seg>
            <seg n="1a5cf7f1">
              Vad planerar Skatteverket för 2008? Vi har fortsatta åtgärder
              mot uthyrningsproblematiken. Kontantbranscherna sätts i fokus
              på ett annat sätt än hittills. Man ska störa utbudet av tjänster
              som underlättar ekonomisk brottslighet, och man ska motverka alla
              angrepp på skattesystemet och åtgärder med anledning av den nya
              skattelagstiftningen. Men vi behöver också höja ambitionerna.
              Skatteverket och vi alla måste vara överens i att försöka förhindra
              att så många blir fifflare. Det ska löna sig att vara hederlig!
            </seg>
          </u>
          <note type="speaker" n="51208628">
            Anf. 62 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-13" n="7853c88e">
            <seg n="5b56bda7">
              Herr talman! Låt mig börja med att tacka interpellanten och mina
              meddebattörer. Detta är en viktig debatt. Jag är övertygad om
              att vi måste ta ett stort gemensamt ansvar för att vårda våra
              skattebaser så att vi kan hålla rimligt låga skattesatser och
              finansiera den välfärd vi behöver utan orimligt höga skatter.
            </seg>
            <seg n="878394bc">
              Därför tycker jag att detta är en viktig debatt. Det råder en
              bred enighet om att vi ska ha en god skattemoral i Sverige. Det
              tror jag att vi alla är överens om. Sedan kan man naturligtvis
              diskutera olika upprinnelser till detta. Det skulle kunna bli
              en debatt där Peter Hultqvist läser upp namn på olika borgerliga
              personer, och jag och mina meddebattörer läser upp namn på socialdemokratiska
              statsråd eller partisekreterare som har haft problem med alltifrån
              byggsäkerhet till bostadsrättsomvandlingar till svartarbete, städerskor,
              parkeringsböter, reklamskatter och vad det nu kan vara. Jag tror
              dock att en sådan debatt i grunden skadar förtroendet för politiker,
              för den gör att vi står och kastar pajer på varandra utifrån utgångspunkten
              att någon är helig. Men ingen är utan skuld. Ingen är helig. Ingen
              är ofelbar. Vi har alla vår litania att redovisa, och det är djupt
              mänskligt. Det ska vi ha respekt för.
            </seg>
            <seg n="40525b18">
              Jag har väldigt stor respekt för Bo Bernhardssons påpekande att
              det också finns en annan ingång till denna diskussion. Det handlar
              om att det inte minst inom restaurangbranschen har funnits arbetsförhållanden
              som är djupt beklämmande. Jag tycker personligen att man utifrån
              detta enkelt kan konstatera att vi här har ett av de viktigaste
              skälen till att vi behöver en stark fackföreningsrörelse i Sverige.
              När man frågar vad man ska göra i en sådan situation är svaret
              att man naturligtvis ska ta kontakt med sin fackliga organisation
              och se till att få hjälp med att upprätthålla lagar, regler och
              kollektivavtal. De fackliga organisationerna ska naturligtvis
              hantera situationerna på ett bra och pragmatiskt sätt. Där har
              den fackliga rörelsen en viktig framtidsuppgift.
            </seg>
            <seg n="3746f2dd">
              Jag tror inte heller, som dock Bernhardsson påpekar, att detta
              skulle vara en fråga om nivåer. Jag tror att det behövs en mycket
              bredare ansats. Vi behöver diskutera skattenivåer, men vi måste
              också diskutera kontroller. I våra intäktsanalyser kan vi se att
              åtgärder med till exempel personalliggare på restauranger förefaller
              ha gett väsentliga skatteintäkter som vi tidigare inte har sett.
              Vi kan konstatera att omvänd moms i byggbranschen och kassaregister
              kommer att ge viktiga bidrag när vi väl får ordning på det. Kontroll
              är centralt därför att alla ska konkurrera på lika villkor. Den
              som säljer mat och restaurangtjänster ska veta att det inte sitter
              någon i grannfastigheten och agerar utanför lagar och skatteregler.
            </seg>
            <seg n="b97ae57b">
              Enkelheten är också viktig. Skatteverkets redovisning som både
              Lennart Hedquist, Gunnar Andrén och Jörgen Johansson är inne på
              har visat på många grunder till varför det sker fel. Komplicerade
              skatteregler är en vanlig orsak. Vanliga människor ska med enkelhet
              kunna följa reglerna utan stort krångel och omständligheter. Detta
              är ett viktigt arbete. Jag är djupt förvissad om att Skatteverket
              bedriver ett bra arbete på området. Det faktum att de har en hög
              värdering hos företag och hos allmänheten som en myndighet som
              fungerar väl är viktigt. De ska naturligtvis fortsätta det arbetet.
            </seg>
            <seg n="576e2635">
              Det finns en lång rad av förslag som Skatteverket har fört fram,
              som Lennart Hedquist reste och som Gunnar Andrén och Jörgen Johansson
              reste här som vi naturligtvis måste studera noggrant för att fundera
              på vad vi ska göra under det kommande året. Det nämndes ett datum
              för ikraftträdande, den 1 januari 2009. Jag kan inte utlova någonting
              som är klart till dess, men jag kan definitivt utlova att vår
              ambition är att den 1 januari 2009 ska ett antal förslag träda
              i kraft som minskar möjligheten att undandra sig skatt och som
              bidrar till att vi får ett effektivt skattesystem.
            </seg>
            <seg n="706bb09d">
              Sedan tror jag att vi inte ska förenkla diskussionen om avvägningen
              kring skatterna till att det bara handlar om att alla ska ha bästa
              möjliga sjukvård. Det tycker vi alla att människor ska ha. Men
              det är en avvägning mellan sysselsättning, personlig frihet och
              välfärd. De här sakerna måste utvärderas på ett bra sätt så att
              vi får ett rimligt skattetryck, en rimlig välfärd och en bra och
              fungerande rättvisa för alla i samhället.
            </seg>
          </u>
          <note type="speaker" n="0965943c">
            Anf. 63 BO BERNHARDSSON (s):
          </note>
          <u who="Q3374789" xml:id="i-18b77bee41e64071-4" n="767a5038">
            <seg n="9a7b19c1">
              Herr talman! På en punkt, det finns säkert flera, är Anders Borg
              och jag överens. Det gäller fackföreningsrörelsens roll i de sammanhang
              där man ska hävda de riktigt utsatta grupperna och deras rättigheter
              och intressen på arbetsmarknaden, med utgångspunkt i det som har
              hänt på Maranatarörelsens hotell och i hamburgerkedjorna. Där
              är vi överens.
            </seg>
            <seg n="592c211e">
              Jag hade en interpellationsdebatt tidigare i dag med arbetsmarknadsministern
              om detta. Då kan jag få upprepa att jag skulle vilja se att regeringen
              via lagstiftning stärkte de fackliga möjligheterna att få insyn
              när det gäller hur löner och arbetsvillkor ser ut, även i företag
              där man inte har medlemmar. Det är faktiskt ett önskemål från
              fackföreningsrörelsen.
            </seg>
            <seg n="291131e8">
              Jag går tillbaka till huvudämnet. Jag tror att det är tre saker,
              kanske flera, som avgör hur man kan upprätthålla en bra skattemoral
              med inbetalningar och bra uppbörd av skatter. Den första punkten
              är naturligtvis att det måste finnas en risk att bli upptäckt,
              och den ska vara ganska stor. Det handlar bland annat om vilka
              resurser som Skatteverket har.
            </seg>
            <seg n="ea7022bc">
              Den andra punkten är att skatte- och välfärdsmodellen sammantaget
              upplevs som väl fungerande, effektiv och rättvis, det vill säga
              att systemet upplevs som rättvist och hyggligt effektivt.
            </seg>
            <seg n="4e5feeff">
              Punkt tre, om jag ska ha tre punkter, är väl just att vi som
              politiker sköter oss. Men egentligen skulle jag vilja säga att
              det gäller att även andra som är hyggligt privilegierade i samhället
              sköter sig. Det handlar då inte om personer som knäar under skattebördorna,
              utan det är människor som har det väl ställt som inte minst tar
              till sådana här metoder. Där har jag inte riktigt samma uppfattning.
              Det lät lite som att debatten om detta i sig är ett problem därför
              att den skadar oss. Nja, det tycker jag inte. Problemet är faktiskt
              förekomsten av detta. Sedan är det mediernas uppgift och vår uppgift
              att ta diskussionen om det. Problemet är att det förekommer i
              så stor utsträckning som det gör.
            </seg>
            <seg n="a3515659">
              Det är klart att ingen går fri här. Ingen kan säga att detta
              aldrig har förekommit i vårt parti. Jag vet inte om något i alla
              fall. Visst, det är ett gemensamt ansvar och ett gemensamt problem
              för oss politiker att hålla detta stången och få bort det. Det
              skadar liksom förtroendet för både välfärdssystem och skattessystem,
              framför allt skattesystemet, ja, hela modellen.
            </seg>
            <seg n="a4454e84">
              Sedan tycker jag lite illa om när både Jörgen Johansson och Lennart
              Hedquist låter ungefär som om alla problem ärvdes av den socialdemokratiska
              regeringen, på det här området också. Det var ett arv, medan däremot
              framgångarna har man sig själv att tacka för, det vill säga att
              jobben kommer nu är någonting som regeringen ska tackas för. Problem
              med till exempel skattefusk är däremot någonting som man har ärvt.
            </seg>
            <seg n="4a9e6a8a">
              Jag tycker rätt illa om den sortens debatter. Jag är beredd att
              säga att vi socialdemokrater självklart har ett ansvar för att
              det finns ett skattefusk och att det är alltför utbrett. Absolut
              är det så. Men jag tycker också att det nu när vi har en borgerlig
              regering, en alliansregering, kan vara lite intressant att diskutera
              ert ansvar och vad ni gör, just därför att det är ni som har makten.
            </seg>
            <seg n="45641517">
              Jag tror faktiskt också att det är på det sättet när det gäller
              de här jobben vi tar inte den diskussionen i dag som kom med väldig
              fart i slutet av valrörelsen och under det år som har gått, att
              det nog finns en del att härleda till det som hände före maktskiftet.
              Jag tror att det är så. Och jag tror att debatten mår bättre om
              vi fördelar både skuld och framgångar på ett lite mer rättvist
              sätt.
            </seg>
          </u>
          <note type="speaker" n="8d6d7ed4">
            Anf. 64 PETER HULTQVIST (s):
          </note>
          <u who="Q3370162" xml:id="i-280203db9dcbd043-1" n="84f650d0">
            <seg n="dd290664">
              Herr talman! Jag tror inte att någon är helig. Jag tror inte
              att någon är ofelbar. Det är ett lika dumt fel och brott mot lagstiftningen
              oavsett vem som håller på med skattefusk. Men när samhällets elit
              står här ska vi liksom vara lite försiktiga. Vi är alla delaktiga.
              Vi tonar ned det här. Det är inget problem. Alltså: Det är den
              här attityden som är en del av problemet.
            </seg>
            <seg n="b75202fa">
              Det ska ställas högre krav på politiker, människor som sitter
              i regeringen och människor som är statssekreterare. Det ska vara
              så därför att det är en signal om att det finns någon sorts moral
              som ändå ska gälla i samhället. Nedtoningstaktiken, eller vad
              det nu är för någonting, ställer jag inte upp på.
            </seg>
            <seg n="da69d5d3">
              Sedan är det lite mycket när det handlar om 10 av 15 statssekreterare.
              Det är lite mycket när en hel radda ministrar avgår på grund av
              sådant här och andra sitter kvar. Sedan kan var och en själv bedöma
              rimlighet och proportioner. Men det är too much just nu av det
              här. Det är inte det att jag säger att det inte har förekommit
              i mitt parti eller i några andra partier. Ni måste inse själva
              att det har blivit för mycket.
            </seg>
            <seg n="e5caea0c">
              Ärligt talat, mycket av kampen och åtgärderna mot skattefusk
              och svartjobb startade under s-regeringen. Det är bra att projektet
              med de 225 miljonerna har fullföljts. Men jag tycker inte att
              det är bra att Skatteverket har fått nej på sin framställan om
              144 miljoner för 2008. Antalet anställda i Skatteverket ska minska
              med 400 personer. Skatteverket ska omorganiseras och är just nu
              inne i en sådan omfattande process. Det är klart att det tar oerhört
              med kraft. Det tar också kraft från insatser mot skattefusk och
              svartjobb.
            </seg>
            <seg n="a9cc2d3c">
              Jag vill återkomma till de hushållsnära tjänsterna som skulle
              vara ett sätt att öka hederligheten. Nu förs debatter i medierna
              om att garagestädning kostar 10 000 kronor och att klippa gräsmattan
              8 000 kronor, men att det kostar 300 kronor att fälla träd. Vad
              är det här? Jo, det här är varianter på nya typer av fakturafusk
              och sådant som har uppkommit genom den så kallade reformen som
              skulle leda till ökad hederlighet. Ni har ju själva tagit ut steglängden
              här och skapat nya situationer där företag och enskilda personer
              är inblandade. Det är företrädesvis enskilda personer i rätt välbeställd
              ställning och med hög inkomst som är föremål för uppmärksamhet
              när det gäller den här typen av aktiviteter.
            </seg>
            <seg n="f331a26e">
              Jag uppskattar ministerns konstaterande att lagar ska följas
              och skatt ska betalas enligt gällande regler. Det är väldigt rimligt.
              Men det är också signifikativt och intressant ur många aspekter
              att ministern ska vara tvungen att i kammaren göra den typen av
              konstateranden. Ett sådant självklart yttrande är ändå resultatet
              av mycket av den senaste tidens affärer som har avlöst varandra.
            </seg>
            <seg n="e147ef82">
              Jag tycker att man skulle vara öppen för ett resurstillskott
              till Skatteverket, se till att de fick ytterligare medel för just
              sådant här, särskilt som man är beredd att satsa på Försäkringskassan.
              Den stora omorganisation som pågår nu kombinerad med minskad personal
              i Skatteverket leder inte till att det är trovärdigt när ni säger
              att ni satsar framöver. Jag tror inte på det.
            </seg>
            <seg n="1261711e">
              Slutligen: Sprid inte bilden av svenska folket som en fifflande
              skara människor! Jag tycker inte att det är så. Jag tycker att
              de flesta är hederliga, rättskaffens medborgare som inte sysslar
              med svartjobb, som inte har svart arbetskraft hemma och som inte
              håller på och myglar med systemet. Det är min upplevelse av verkligheten.
              Sedan finns naturligtvis detta. Det ska bekämpas, och det ska
              göras med kraft och med trovärdighet, och pengar ska till. Men
              man får vara lite försiktig när man sprider bilder som ska visa
              hur hela svenska folket fungerar. Jag menar att svenska folket
              inte är fifflare.
            </seg>
          </u>
          <note type="speaker" n="136b9208">
            Anf. 65 JÖRGEN JOHANSSON (c):
          </note>
          <u who="Q5886707" xml:id="i-e96da172bc327fa5-1" n="75c68efa">
            <seg n="fc35305b">
              Herr talman! Jag delar uppfattningen att man ska vara försiktig
              när man sprider bilder. Men jag konstaterar, vilket jag också
              gjorde i min inledning, att de senaste två dagarna visar på att
              man försöker ta partipolitiska poäng på den här frågan. Det är
              detta som jag vänder mig mot. Jag delar Bosse Bernhardssons uppfattning
              att alla regeringar, även den socialdemokratiska, har ett ansvar.
              Därför är det bra att anslå den ödmjuka framtoning som Bo Bernhardsson
              trots allt intog i sammanhanget.
            </seg>
            <seg n="ccc82e37">
              Naturligtvis ska vi inte tona ned händelser. Vi ska vara tydliga
              och ge signaler om att det inte är acceptabelt, men vi ska också
              inse att vi äger problemen gemensamt. Så har inte framtoningen
              varit den senaste tiden.
            </seg>
            <seg n="3aa3588b">
              När det gäller Skatteverket hade vi en diskussion om ramarna
              i går. Det gällde både skatten, tullen och så vidare. Vi vet att
              verken har problem med den demografiska situationen. Fyrtiotalisterna
              håller på att taxera ut och det ska in nytt folk, och så vidare.
              Därför har tilläggsanslagen för projekt för tidigare år gjort
              viss nytta. Man har fått in nytt folk. Men jag betonar ändock
              att generaldirektörerna i både Tullverket och Skatteverket är
              mycket tydliga i sina uppfattningar, nämligen att de klarar 2008
              med de tilldelningar som finns i budgeten.
            </seg>
          </u>
          <note type="speaker" n="bcaa10ba">
            Anf. 66 LENNART HEDQUIST (m):
          </note>
          <u who="Q5796375" xml:id="i-45cf61114314f1f4-1" n="737d3488" next="i-4099422b00e7a55a-1">
            <seg n="2033723e">
              Herr talman! Jag tycker också att Bo Bernhardssons inlägg visade
              på en nyanserad inställning till vad som har förekommit både tidigare
              och de senaste åren. Vi bär naturligtvis alla ett gemensamt ansvar
              för den värdegrund som finns i samhället. Det är viktigt att inse
              att man kan påverka den mer i vissa situationer. Det jag berörde
              i mitt tidigare inlägg har visat sig tydligt när det har gällt
              bidragsfusk. Det var nästan tabu när Alf Svensson för några år
              sedan tog upp problemet att ens antyda omfattningen av bidragsfusket.
              Nu har det framkommit att det var omfattande, och regeringen har
              vidtagit åtgärder. Men det viktigaste som har hänt i anslutning
              till detta är att det numera inte är socialt acceptabelt att fuska
              med bidrag på det sätt som uppenbarligen skedde tidigare.
            </seg>
            <seg n="b18a699b">
              På samma sätt kan man naturligtvis påverka frågan om skattefusk,
              både att köpa svartarbete och att erbjuda svartarbete. Samtidigt
              är det viktigt att samhället erbjuder de verktyg till medborgarna
              som gör det enklare att göra rätt för sig och att orimliga skattekilar
              hyvlas av. Skattelagstiftningen ska moderniseras.
            </seg>
            <seg n="4ba908a5">
              Det är bra att regeringens myndighet Skatteverket har kommit
              med konstruktiva förslag. Det är bra att olika branschorgan som
              känner sig konfronterade med omfattande skattefusk lägger fram
              konstruktiva förslag och idéer om vad man kan göra. Det är bra
              att regeringen aviserar att förslagen kommer att läggas fram så
              småningom. Redan det kommer att ge effekt på skattemoralen.
            </seg>
          </u>
          <note n="3f548eb8">
            Anf. 67 GUNNAR ANDRÉN (fp):
          </note>
          <u who="Q5796375" xml:id="i-4099422b00e7a55a-1" n="737d3488" prev="i-45cf61114314f1f4-1">
            <seg n="6feba572">
              Herr talman! På en punkt vill jag gärna instämma med Peter Hultqvist,
              nämligen att det är många människor som verkligen försöker efterleva
              alla de lagar som finns. Det är inte alltid helt lätt såsom skattesystemet
              är utformat. Det medger jag gärna samtidigt.
            </seg>
            <seg n="88c57054">
              Herr talman! För att få en dimension på skillnaden mellan de
              socialdemokratiska förslagen om vilka resurser Skatteverket ska
              få nästa år jämfört med regeringens förslag, kan man konstatera
              att om det socialdemokratiska förslaget är 100 procent får Skatteverket
              ett anslag som är 98,9 procent. Det är ingen så där himmelsvid
              stor skillnad.
            </seg>
            <seg n="ba650d97">
              Det är viktigare att se till att Skatteverket arbetar effektivt.
              Under den tidigare mandatperioden gjordes på förslag av den socialdemokratiska
              regeringen och med instämmande av bland andra Lennart Hedquist,
              Jörgen Johansson och mig väldiga saker när det gäller decentralisering
              av Skatteverket. Mycket granskningsarbete flyttades ut i landet.
              Framför allt har Skatteverket tagit hela informationstekniken
              till sitt förfogande. Det är ingen överraskning att Skatteverket
              har utsetts till den bästa statliga myndigheten. Det är en verkligt
              fungerande 24-timmarsmyndighet för dem som kan utnyttja tekniken.
              De blir dessbättre allt fler.
            </seg>
            <seg n="b450157a">
              Låt mig återkomma till det allra sista. Det är otroligt viktigt
              att vi ser till att vi inte bara arbetar för att motverka skattefiffel
              med hjälp av kontroller. Det framlagda förslaget, med väntjänst
              och så vidare, innebär att man inte bara arbetar med skatteadministration
              och skattebetalningar utan också arbetar en smula med skattepolitik.
              Det är det nya som Skatteverket kommer med. Det kommer att innebära
              att vi blir ett folk som fungerar bättre och att det blir ännu
              färre fifflare i landet.
            </seg>
          </u>
          <note type="speaker" n="bd2190b4">
            Anf. 68 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-14" n="7853c88e">
            <seg n="ac95d8e9">
              Herr talman! Jag måste också instämma i det som Gunnar Andrén,
              Lennart Hedquist och Jörgen Johansson har påpekat, nämligen att
              Bernhardssons tonläge i diskussionen är positivt. Nu förstör jag
              säkert Bernhardssons rykte i den socialdemokratiska riksdagsgruppen,
              men jag tycker att vi alla ska erkänna att människor är felbara.
              Det måste vara vår utgångspunkt. Det är inte fråga om att tona
              ned att det har begåtts fel. Jag har själv begått misstag. Det
              har jag naturligtvis anledning att både beklaga och skämmas över.
            </seg>
            <seg n="ba127b05">
              Jag blir lite förvånad över Hultqvists tonläge. Jag är ny i riksdagsdebatterna,
              men jag kan naturligtvis gå tillbaka så småningom och titta i
              protokollet och se alla Hultqvists interpellationer som jag antar
              har funnits om svartstäderskor, byggsäkerhet, bostadsomvandlingar,
              representation och reklamskatter, parkeringsregler och vad det
              nu rörde sig om under den förevarande mandatperioden. Men jag
              är inte riktigt säker på att jag kommer att hitta dem. Jag tänker
              inte ta det som utgångspunkt för diskussionen eftersom jag tycker
              att det är viktigare att vi diskuterar det vi är överens om och
              vad vi ska göra åt problemet.
            </seg>
            <seg n="82d5814e">
              Vi är överens om att det är ett viktigt problem. Det handlar
              inte om att tona ned betydelsen när man säger att flera parter
              har begått misstag. Här har vi anledning att alla fundera på vad
              vi ska göra för att förbättra situationen.
            </seg>
            <seg n="5c621275">
              Jag är också positiv till att Skatteverket är så pass tydligt
              med sitt arbete. Skatteverket har fått ökade resurser under senare
              år. Den förutvarande regeringen avskaffade arvs- och gåvoskatten,
              och vi har avskaffat förmögenhetsskatten. Det är skatter som har
              varit extremt kostsamma i administrativa termer att hantera. Det
              borde också öppna för en tydligare och bättre skattekontroll.
            </seg>
            <seg n="f2d12324">
              Arbetet mot bidrags- och skattefusk är viktigt i många avseenden.
              Jag såg någon uppgift i Dagens Nyheter att en majoritet i Hells
              Angels styrelse är mottagare av Försäkringskassans olika stöd
              därför att de har drabbats av olika typer av funktionshinder.
              Ekonomiskt brottslighet som är ett hot mot mycket grundläggande
              värderingar i samhället, som vi har sett inte minst de senaste
              dagarna har ofta förgreningar in i våldsbrottslighet och annat.
              En bred syn på bidrags- och skattefusk samt lag och hederlighet
              har vi alla anledning att uppmuntra.
            </seg>
            <seg n="e95404da">
              Det ligger mycket i det Andrén, Johansson och Hedquist var inne
              på när det gäller Skatteverkets förslag. Vi måste ha en enkelhet.
              Vi vet att när det gäller till exempel bidragsfusk i föräldraförsäkringen
              eller skattefel vid bostadsförsäljningar har både Skatteverket
              och Försäkringskassan konstaterat att det i många fall handlar
              om misstag i hanterandet av komplicerade regelverk. Sedan finns
              det värre saker, att människor medvetet uppger att de är med sina
              barn fast de egentligen arbetar eller att de felaktigt försöker
              undkomma realisationsvinstbeskattning på bostäder. När jag har
              talat med generaldirektören på Skatteverket har han uppgivit att
              en majoritet av felen på bostadsförsäljningssidan helt enkelt
              är misstag. Då måste vi förenkla och förtydliga regelverk. Det
              är viktigt.
            </seg>
            <seg n="20ac881a">
              Det gäller samma sak vid synen på när människor gör det som här
              nämndes som väntjänster. Det är klart att om en idrottsförening
              ersätter en pojktränare i ett fotbollslag med några hundralappar
              behöver detta inte sätta i gång en enorm administration av arbetsgivaravgifter,
              sociala avgifter, inkomstuppgifter, skatter och allt vad det handlar
              om. Däremot är det viktigt att kommersiell verksamhet och ordinärt
              arbete alltid skattas på ett riktigt sätt. Det är fråga om enkelhet.
              Bernhardssons påpekande om legitimitet är naturligtvis riktigt.
              Det handlar om att de utgifter vi har är legitima och att de skatter
              vi tar in uppfattas som rimliga. Det är viktigt. Och det är viktigt
              att vi alla föregår med gott exempel. Det är naturligtvis viktigt
              att vi från alla politiska partier och andra personer i ledande
              ställning markerar att lagar och regler ska följas och att misstag
              ska beklagas och ställas till rätta. Ingen av oss ska tro att
              vi är ofelbara definitivt inte jag själv.
            </seg>
          </u>
          <note type="speaker" n="d9f0a803">
            Anf. 69 BO BERNHARDSSON (s):
          </note>
          <u who="Q3374789" xml:id="i-18b77bee41e64071-5" n="767a5038">
            <seg n="1e4b1039">
              Herr talman! Jag får väl skärpa till mig nu och bli lite elakare
              så att jag får ett bättre rykte i min egen riksdagsgrupp. Nej,
              jag tror inte att det är något problem. Men lite elakare ska jag
              försöka bli.
            </seg>
            <seg n="0b2f39c1">
              Om jag ska summera det här tycker jag att de argument som Anders
              Borg framför allt har fört fram i sitt svar är lite tunna. Det
              första handlar om rimlighet i skattenivåerna. Det har vi pratat
              rätt mycket om, och vi är ense om en del.
            </seg>
            <seg n="fb902259">
              Jag tycker ändå att det i det här sammanhanget blir lite av en
              undanflykt. Det blir det också när Lennart Hedquist pratar om
              skattekilarna. Jag tycker inte, kanske just när man har de här
              utgångspunkterna för en diskussion om skattemoral och skattefusk,
              att man ska prata så mycket om rimliga skattenivåer. Det är ofta
              människor som har det väldigt bra som missbrukar systemet och
              överträder reglerna.
            </seg>
            <seg n="f029750f">
              Det andra i svaret, som hedrar Anders Borg lite, är att han framhåller
              vad den socialdemokratiska regeringen satte i sjön och menar att
              det delvis var väldigt framgångsrika reformer för att förbättra
              skatteinbetalningarna.
            </seg>
            <seg n="52e14b75">
              Det tredje som Anders Borg framhåller när det gäller vad regeringen
              har gjort handlar om avdrag för hushållsnära tjänster och sänkta
              sociala avgifter inom vissa delar av tjänstesektorn. Där kan man
              säga att det är lite utmanande, pikant eller hur man ska uttrycka
              sig, att det bland annat är de hamburgerkedjor som har använt
              arbetskraft på det förfärliga sätt som vi har sett som nu kommer
              att få skattesubventioner för att kunna bedriva sin verksamhet.
              Det är inte särskilt lustigt. Det skapar dessutom nya problemområden,
              som Peter Hultqvist har pekat på.
            </seg>
            <seg n="c9679e75">
              Allra sist: Det här med att man ska dra lite tydligare gränser
              mellan vad som är väntjänster eller granntjänster och riktigt
              skattefusk är väl okej. Det bör vi kunna enas om. Samtidigt kan
              man konstatera att om det hade handlat om det när det gällde vad
              regeringen sysslade med hade vi inte stått här och haft en debatt
              över huvud taget.
            </seg>
          </u>
          <note type="speaker" n="a8557d26">
            Anf. 70 PETER HULTQVIST (s):
          </note>
          <u who="Q3370162" xml:id="i-280203db9dcbd043-2" n="84f650d0">
            <seg n="85863856">
              Herr talman! Det är när man har blivit tillräckligt nyanserad,
              tillräckligt nedtonad och tillräckligt försiktig och sagt att
              vi alla sitter i samma båt och äger problemet gemensamt, när man
              står där utan politisk glöd och utan ens en känsla och nästan
              ämbetsmannamässigt hanterar frågan, som om det vore bara någon
              allmän juridik det handlade om, som förtroendet till slut försvinner.
              Det är därför som det är så viktigt att säga att vad man gör som
              politisk ledare har betydelse.
            </seg>
            <seg n="721e189d">
              Jag tycker att det är lite tunt av er att inte kunna se den biten
              utan att ni står här och smetar ut den totala kollegialiteten
              i sammanhanget.
            </seg>
            <seg n="9e95473e">
              Jag kan upplysa er om att jag inte satt i riksdagen förra valperioden,
              så jag har inte ställt några frågor eller interpellationer. På
              den punkten sitter vi i samma båt.
            </seg>
            <seg n="2c5547eb">
              Men jag har lärt mig i en lång kommunal gärning att det aldrig
              går att komma undan, att det aldrig går att smita.
            </seg>
            <seg n="67905c33">
              Jag tycker att det är oerhört viktigt att ta upp det här moralperspektivet.
              Det är lika fel vem som än ger sig in i det. Sedan får ni tycka
              att mitt tonläge är fel, att jag är odiplomatisk eller att jag
              begår någon sorts konvenansbrott.
            </seg>
            <seg n="f756f5cb">
              Skatteverket ville ha 144 miljoner för 2008. Det har de inte
              fått gehör för. Vi har föreslagit 60 miljoner. Det är en avsevärd
              summa pengar som skulle kunna användas för att fortsätta kampen
              mot skattefusk.
            </seg>
            <seg n="f29b0df5">
              Ert tonläge när det gäller egendomsbrott är betydligt högre.
              Ert tonläge när det gäller bidragsfusk är betydligt högre. Jag
              hoppas att den här debatten möjligen sänder en signal till finansministern
              och de övriga representanterna för regeringspartierna: Upp med
              tonläget! Driv den här frågan! Då blir man trovärdig. Och sluta
              prata om kollegialiteten! Säg att det är fel varenda gång det
              här händer! Det är lika fel vem än som gör det, och vi ska inte
              skyla över, tona ned och vara så förbaskat försiktiga. Jag tycker
              att 10 av 15 statssekreterare är en signal om att något bör göras.
            </seg>
          </u>
          <note type="speaker" n="2234b23b">
            Anf. 71 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-15" n="7853c88e">
            <seg n="428ce014">
              Herr talman! Moral är en komplicerad fråga. Det är klart att
              politik ska diskuteras med känslor och att det ska finnas hetta
              och glöd i den. Men den lilla känsla som har svårt att lämna mig
              är att Hultqvists glöd är symmetrisk eller kanske har en partipolitisk
              udd. I anförandet nämns statssekreterare. Man undrar lite om andra
              exempel som inte nämns.
            </seg>
            <seg n="f4061d95">
              Det är därför jag tycker att vi ska vara lite försiktiga. Vi
              ska erkänna fel, och vi ska vara tydliga. Det finns ingen gränslinje
              mellan svart och vitt. Det finns rätt och det finns fel, och de
              som har begått fel ska beklaga och ställa till rätta. Därom ska
              vi vara helt tydliga. Men felen har inte bara begåtts inom de
              borgerliga partierna, utan det är fler som har begått misstag.
              Det är viktigt att vi tar de här diskussionerna med den utgångspunkten.
            </seg>
            <seg n="3b217b1a">
              Låt mig bara konstatera att jag tror att vi måste angripa ekonomisk
              brottslighet, bidragsfusk och skattefusk på flera fronter. Det
              måste vara risk för kontroll. Det måste finnas sanktioner. Det
              måste också finnas en enkelhet i regelverket som gör att människor
              kan följa reglerna. Det måste finnas en rimlighet i skattereglerna.
            </seg>
            <seg n="9ea0ce12">
              Det är ju inte så att vi inför hushållstjänster eller sänker
              arbetsgivaravgifterna i servicesektorn primärt för att uppnå minskat
              skattefusk, utan det är för att vi vill skapa jobb. Handelns Utredningsinstitut
              har konstaterat att de nedsättningar vi gör på restaurangsidan
              kan bidra till 10 00015 000 jobb, och det är naturligtvis den
              viktiga och centrala utgångspunkten. Att vi sedan också bekämpar
              skattefusk är naturligtvis centralt.
            </seg>
            <seg n="49268636">
              Låt mig avslutningsvis i den här debatten konstatera att det
              som är viktigt är att om vi ska ha legitimitet för våra skatter,
              för våra välfärdssystem, för den långsiktiga uthålligheten i offentliga
              finanser, måste vi gemensamt vara tydliga med att lagar och regler
              ska följas. Vi som har en ledande ställning i samhället måste
              föregå med gott exempel. Vi ska aldrig tona ned de fel som har
              begåtts, men vi ska också ha en ödmjukhet inför att fel kan begås
              av alla.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="277ce4b0">
            10 § Svar på interpellation 2007/08:124 om regeringens höjning
            av arbetsgivaravgifterna
          </note>
          <note type="speaker" n="a0f5ab09">
            Anf. 72 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-16" n="7853c88e">
            <seg n="e58240a2">
              Herr talman! Per Bolund har frågat mig om jag avser att verka
              för höjningar av arbetsgivaravgifterna och om jag avser att vidta
              några åtgärder för att kompensera småföretagarna.
            </seg>
            <seg n="c9488405">
              De generella avdrag som Per Bolund nämner i sin interpellation
              togs bort av regeringen för att de var ineffektiva och dyra. Någon
              höjning av socialavgifterna är inte aktuell.
            </seg>
            <seg n="f889cfd3">
              Regeringen har infört andra sänkningar av företagens arbetsgivaravgifter.
              Dessa har utformats för att ge en så stor effekt på sysselsättningen
              som möjligt. Sedan halvårsskiftet är socialavgifterna för personer
              som fyllt 18 men inte 25 år nedsatta. Det är en åtgärd som ger
              unga en större möjlighet att komma in på arbetsmarknaden. Vi ser
              nu också att sysselsättningen för unga ökar starkt. För tredje
              kvartalet i år har sysselsättningen för unga ökat med 8,8 procent
              jämfört med samma period förra året. Ytterligare en grupp där
              skattebelastningen på arbete har sänkts är personer över 65 år.
              Efter årsskiftet kommer även personer födda före 1938 att omfattas
              av nedsättningen. Ytterligare en åtgärd är förslaget om sänkta
              socialavgifter för vissa delar av tjänstesektorn.
            </seg>
            <seg n="080f2676">
              Regeringen har också vidtagit ett flertal åtgärder för småföretagarna
              på andra skatteområden. Redan för snart ett år sedan gjordes vissa
              ändringar i de så kallade 3:12-reglerna. Schablonbeloppet i förenklingsregeln
              höjdes. Dessutom gjordes löneunderlagsregeln förmånligare. Regeringen
              har även föreslagit att förmögenhetsskatten ska slopas. Det förslaget
              innebär att den så kallade lex Uggla-skatten slopas. Vidare har
              införandet av nystartsjobb och nyfriskjobb medfört väsentligt
              lägre kostnader för att anställa. Ytterligare en åtgärd som småföretagarna
              får del av är jobbskatteavdraget. Slutligen kan även nämnas att
              företagens medfinansiering av sjukpenningen har slopats från 2007.
            </seg>
            <seg n="dd531f75">
              Regeringen har således vidtagit ett flertal åtgärder som har
              gynnat eller kommer att gynna småföretagen.
            </seg>
          </u>
          <note type="speaker" n="f81e1747">
            Anf. 73 PER BOLUND (mp):
          </note>
          <u who="Q5581337" xml:id="i-a67295e2872502db-0" n="cf800b3f">
            <seg n="bf6d8f04">
              Herr talman! Jag vill tacka finansministern för det korta och
              kärnfulla svaret, särskilt för beskedet att arbetsgivaravgifterna
              inte kommer att höjas ytterligare. Jag tror att det är välkommet
              för många företagare, som nu kanske drar en lättnadens suck.
            </seg>
            <seg n="0d3b46d9">
              Men det som regeringen redan har gjort är illa nog, tycker jag.
              Det som har hänt är att den generella nedsättningen av arbetsgivaravgiften
              upp till 740 000 kronor som har funnits länge har tagits bort.
              Det betydde väldigt mycket för många småföretag det finns det
              många vittnesmål om.
            </seg>
            <seg n="d9643663">
              Regeringens politik har inneburit att ungefär tre av fyra företag
              har fått höjda arbetsgivaravgifter trots de sänkningar som ministern
              går igenom i sitt svar och därmed också höjda kostnader. Många
              är de företag som känner sig lurade av regeringens politik.
            </seg>
            <seg n="4407386d">
              Det har gjorts en ny gallupstudie av Företagarförbundet, där
              man konstaterar att hela 82 procent av småföretagen i studien
              anser att nivån på arbetsgivaravgifterna är ett hinder för deras
              företag. Det är en tydlig signal om hur viktigt detta är för företag
              och företagande i Sverige. Man kan också se det i en studie av
              företagsklimatet i de nordiska länderna som organisationen Företagarna
              har genomfört. Där framgår det tydligt att svenska företag, särskilt
              svenska småföretag, är betydligt mer missnöjda med företagsklimatet
              än vad man är i våra grannländer.
            </seg>
            <seg n="df112123">
              Vi kan också se att företagarnas organisationer, till exempel
              Företagarna och Företagarförbundet, hårt driver generellt sänkta
              arbetsgivaravgifter som en av sina viktigaste frågor. Det gör
              man just i syfte att generellt underlätta för företagande i Sverige.
              Man kan också se detta i förtroendet för regeringen bland företagare
              och hur det har utvecklats. Före valet gjordes mätningar. Det
              visade sig att ungefär 10 procent av företagarna inte hade förtroende
              för regeringens företagarpolitik. Nu, ett år efter valet, har
              den siffran stigit till 27 procent av företagarna. Jag tror att
              detta är starkt kopplat till höjningen av arbetsgivaravgifterna,
              som ju kom som en blixt från klar himmel och som inte någon företagare
              egentligen verkar ha varit beredd på skulle komma.
            </seg>
            <seg n="d38041a0">
              Jag tycker att detta visar på ett problem med regeringens politik.
              Det är tydligt också i det svar som vi har fått från finansministern.
              Man lägger all kraft på att skapa kortsiktiga arbetstillfällen,
              men man glömmer de långsiktiga behoven och de positiva effekter
              på längre sikt som man får av ett bra företagsklimat och av fler
              och växande företag.
            </seg>
            <seg n="597f400e">
              För att undvika missförstånd vill jag säga att vi absolut inte
              tycker att det är oviktigt att skapa arbetstillfällen. Tvärtom
              ställer vi oss bakom flera av regeringens förslag på det området.
              Men vi tror att det är oerhört farligt att vara så enögd som regeringen
              är och glömma bort att fler och växande företag är väldigt viktigt
              för den långsiktiga ekonomiska utvecklingen.
            </seg>
            <seg n="6ba9cdb4">
              Jag vill också gå i lite polemik mot ministerns svar. Han kritiserar
              förslaget om att generellt sänka arbetsgivaravgiften med hänvisning
              till att det, som jag tolkar det, medför stora dödviktskostnader.
              Det är ineffektivt och dyrt, säger han. Det beror ju på att man
              helt och hållet fokuserar på att snabbt skapa arbetstillfällen.
              Ur den synvinkeln kan man hålla med om det finns dödviktskostnader.
              Men man glömmer bort att det just för företagarna är oerhört viktigt
              att man får en sänkt arbetsgivaravgift för att de ska kunna skapa
              goda möjligheter för sin verksamhet.
            </seg>
            <seg n="f7a8ead8">
              Även regeringens förslag innehåller faktiskt avsevärda dödviktskostnader.
              Det har till exempel kommit kritik mot sänkningen för arbetstagare
              som är under 25 år. Den innebär att man ger ungefär 50 miljoner
              kronor per år till McDonalds för dem som redan är anställda inom
              det företaget. Man kan ifrågasätta om det verkligen är effektivt
              använda resurser.
            </seg>
            <seg n="506afa13">
              Miljöpartiets förslag är att man i stället höjer nedsättningen
              av arbetsgivaravgifterna till företag upp till 740 000 kronor.
              Vi tror att det är ett effektivt förslag för att skapa goda möjligheter
              för företag i Sverige.
            </seg>
          </u>
          <note type="speaker" n="a86f02d6">
            Anf. 74 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-17" n="7853c88e">
            <seg n="da3a8002">
              Herr talman! Jag tackar Per Bolund för att han ger mig möjlighet
              att klarlägga en del saker i diskussionen. Den här regeringen
              har sänkt skatterna för företagen med 30 miljarder. Arbetsgivaravgifterna
              har sänkts med 17 miljarder, förmögenhetsskatten med 8, och jobbavdraget
              för företagen uppgår till ungefär 3 miljarder. Vi har alltså sänkt
              skatterna för företagen med i storleksordningen 30 miljarder för
              2008. Någon liknande skattesänkning har inte skett vid något tillfälle
              under de år som Miljöpartiet hade inflytande över politiken.
            </seg>
            <seg n="7c923be5">
              Låt oss diskutera den här åtgärden. Analysen av den är klar.
              Riksdagens revisorer har konstaterat att det är den minst effektiva
              åtgärden inom ramen för sysselsättningspolitiken. I propositionen
              2004/05:1, det vill säga budgetpropositionen för budgetåret 20042005,
              konstaterar den dåvarande regeringen att för arbetsgivare med
              en lönesumma över 852 000 kronor per år påverkas inte marginalkostnaden
              för arbete av den här nedsättningen och därmed inte heller sysselsättningen.
              Skattebortfallet till följd av avdraget utgör därför en dödviktskostnad
              för åtgärd.
            </seg>
            <seg n="b005fa32">
              Tre fjärdedelar av åtgärden var alltså dödviktskostnader. En
              fjärdedel hade en effekt på sysselsättningen eftersom tre fjärdedelar
              av de företag som fick del av sänkningen ligger över gränsen.
              Tre fjärdedelar av åtgärden var alltså en ren dödviktskostnad.
              Det är detta som gjorde att riksdagens revisorer konstaterade
              att detta är den minst effektiva sysselsättningsåtgärden.
            </seg>
            <seg n="b2cf24cc">
              Detta kan illustreras på många olika sätt. Man kan till exempel
              konstatera att den här åtgärden bidrog till 1 500 jobb till en
              kostnad av 5 miljarder. Den nedsättning för restaurangbranschen
              som vi nu tittar på kostar för restaurangbranschen ungefär 2 miljarder
              kronor, och enligt HUI bidrar den till en sysselsättningsökning
              på 10 00015 000 personer. En åtgärd som Miljöpartiet säger nej
              till ger alltså tio gånger så många jobb till hälften så hög kostnad.
              Detta hänger naturligtvis ihop med att dödviktskostnaden för den
              åtgärden är mycket mindre.
            </seg>
            <seg n="3065ebf6">
              När riksdagens revisorer konstaterar att detta är den minst effektiva
              sysselsättningsåtgärden som vi har använt i Sverige går det inte
              att komma runt det. För huvuddelen av de företag som får del av
              skattesänkningen, alltså huvuddelen av skattelättnaden, påverkar
              över huvud taget inte incitamenten att anställa.
            </seg>
            <seg n="bde61263">
              Sedan kan vi naturligtvis diskutera generella arbetsgivaravgifter.
              Jag hörde för någon dag sedan ett anförande på Handelskammaren
              om detta. Det finns goda skäl att tro att generellt sänkta arbetsgivaravgifter
              är ett effektivt sätt att öka sysselsättningen, det vill säga
              att man för alla företag oavsett lönesumma sänker arbetsgivaravgiften.
              Det är för att skattekilen som helhet påverkar efterfrågan på
              arbetskraft och den påverkar belöningen av att man arbetar. Höga
              skatter, som Socialdemokraterna, Miljöpartiet och Vänsterpartiet
              har administrerat i Sverige, har på ett allvarligt sätt skadat
              sysselsättningen och tillväxten, och det är skälet till att den
              här regeringen sedan vi tillträdde för ett år sedan har sänkt
              skatterna med uppemot 80 miljarder och 30 miljarder för företagen.
              Det är ett effektivt sätt att underlätta för sysselsättningen.
            </seg>
            <seg n="da7b7278">
              Nedsättningen har däremot inte varit bra. Det finns bättre åtgärder,
              till exempel att sänka för ungdomar, som annars drabbas av höga
              ingångslöner och en stram arbetsrätt, eller att sänka för äldre,
              som annars lätt ofta hamnar utanför arbetsmarknaden. Man kan införa
              avdragsrätt för hushållstjänster eller göra lättnader för servicesektorn.
            </seg>
            <seg n="8b609318">
              Jag är beredd att fortsätta diskutera många olika skattelättnader.
              Framför allt tror jag att man kan uppnå stora vinster av att man
              på sikt får ned den generella skattebelastningen på arbete, både
              inkomstskatter och arbetsgivaravgifter. Det är ett effektivt sätt
              att öka sysselsättningen. Det är bara att beklaga att det inte
              är detta som Miljöpartiet föreslår. Det som Per Bolund tar upp
              i den här frågan gäller heller inte detta, utan det handlar i
              stället om ett försvar för en av de minst effektiva sysselsättningsåtgärderna
              som vi någonsin har haft i den svenska sysselsättningsarsenalen.
            </seg>
          </u>
          <note type="speaker" n="5983a715">
            Anf. 75 PER BOLUND (mp):
          </note>
          <u who="Q5581337" xml:id="i-a67295e2872502db-1" n="cf800b3f">
            <seg n="729c575a">
              Herr talman! Nu blir det oerhört tydligt vilket fokus ministern
              har. Det är sysselsättning, sysselsättning och sysselsättning.
              Det är det enda som är av någon som helt vikt för finansministern,
              verkar det som. Det finns inget annat på agendan. Det är i och
              för sig också i linje med det som regeringen utlovade före valet,
              och det måste man ge en eloge för. Däremot är det en fara i att
              man blir så enögd som Anders Borg nu bevisar att han är. Han glömmer
              bort i princip alla andra frågor. Det är bara sysselsättning det
              gäller. Det finns inget annat.
            </seg>
            <seg n="48cf2334">
              Om vi hade drivit vårt förslag om sänkta arbetsgivaravgifter
              för småföretagen som enbart en sysselsättningsåtgärd, det vill
              säga bara i syfte att skapa arbetstillfällen, skulle mycket av
              kritiken vara berättigad. Men nu är det inte bara detta vårt förslag
              syftar till. Detta visar önskemålen från småföretagarna. Om du
              lyssnar på småföretagens organisationer skulle du höra att det
              är detta som de har allra högst upp på sin agenda och tycker är
              viktigast för att verka i Sverige och få ett bättre företagsklimat
              som kanske är i paritet med våra grannländer. Man kan inte bara
              ignorera dessa röster och krav som kommer och alla de problem
              som de påvisar med att man har så pass höga arbetsgivaravgifter
              för småföretag som vi har i dag.
            </seg>
            <seg n="e9627853">
              Därför är också ministerns svar och hans senaste inlägg så belysande.
              Det finns liksom ingen annan måttstock för finansministern än
              sysselsättningen. Det är det enda som man mäter reformer efter.
              Vi tycker att man måste ha ett bredare fokus än så.
            </seg>
            <seg n="982992b8">
              Det är ju så, åtminstone i Miljöpartiets världsbild, att om vi
              får ett stort antal nya företag små företag, många nya idéer och
              entreprenörer i samhället så har det ett värde i sig, även om
              vi inte på ett snabbt sätt skapar nya arbetstillfällen. Det är
              en potential för att få en utveckling i samhället. Det skapar
              en potential för att vi i framtiden kanske ska få företag med
              en stark tillväxtbas. De kanske är enmansföretag under en femårsperiod,
              men sedan kanske idén slår igenom på marknaden, och då har man
              möjlighet att anställa människor.
            </seg>
            <seg n="a9da8b00">
              Finansministern verkar inte se något värde i detta. Han verkar
              inte se något värde i att man faktiskt har företag som får det
              lite lättare att klara sig och att genomföra sin verksamhet att
              växa långsamt och ändå kunna genomföra sina idéer på marknaden.
              Detta är något som oroar mig väldigt mycket.
            </seg>
            <seg n="24eacfdc">
              Finessen med vårt förslag, det som gör att vi tycker att det
              är träffsäkert, är just att man slussar de här sänkta arbetsgivaravgifterna.
              Finansministern vet mycket väl att det är en väldigt dyr reform
              att generellt sänka arbetsgivaravgifterna i Sverige. Det kostar
              väldigt mycket pengar. Men genom att just göra det upp till en
              viss lönenivå slussar man det specifikt till de mindre företagen.
              De flesta företrädarna här i riksdagen säger ändå att det är de
              små företagen som man generellt behöver skapa bättre förutsättningar
              för. Jag hoppas att Anders Borg håller med mig om det.
            </seg>
            <seg n="5f25055a">
              Man slussar det alltså specifikt till dem. Ur den synvinkeln
              är det väldigt lite dödviktskostnader. Vi vet att 96 procent av
              Sveriges företag är fåmansbolag. När det gäller de 4 procent som
              också får en liten del av de här sänkningarna är det klart att
              man kan kalla det för dödviktskostnader. Men om 96 procent ändå
              går till den grupp som man har riktat det till är det en ganska
              bra siffra, tycker jag.
            </seg>
            <seg n="ec4afacc">
              Jag oroas över att finansministern inte verkar ha tagit till
              sig att det också finns andra effekter av skattenedsättningar
              än att det skapar sysselsättning på kort sikt.
            </seg>
            <seg n="4b66b06b">
              Jag skulle gärna vilja höra en kommentar. Är det ändå inte läge
              att ta de här rösterna på allvar, att ta företagarnas representanter
              på allvar? Är det inte läge att beakta den här gallupundersökningen?
              Där säger 82 procent av företagarna: Det viktigaste för oss är
              att få sänkta arbetsgivaravgifter.
            </seg>
            <seg n="87c7bcba">
              Jag undrar om det inte är läge att lyssna på dem och faktiskt
              säga: För att få arbetstillfällen är det viktigt att göra som
              vi har gjort, men vi måste också ha andra fokus i politiken.
            </seg>
          </u>
          <note type="speaker" n="a971a135">
            Anf. 76 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-18" n="7853c88e">
            <seg n="b0396b5e">
              Fru talman! Låt oss nu försöka reda ut det här! En nedsättning
              på lönesumman upp till 800 000 eller 850 000 har i stort sett
              ingen effekt på sysselsättningen. Enligt Riksdagens revisorers
              uppfattning kan nedsättningen av socialavgifterna starkt ifrågasättas
              en majoritet i riksdagen ansåg alltså det. Enligt Riksdagens revisorer
              är det inte rimligt att utnyttja en åtgärd där varje nyskapat
              arbetstillfälle beräknas kosta 1 ½ miljon kronor brutto eller
              fem till tio gånger mer än en normal arbetsmarknadspolitisk åtgärd.
            </seg>
            <seg n="816352f5">
              Och nu kommer poängen. De säger: Den låga effektiviteten avspeglar
              sig i att endast en fjärdedel av nedsättningen har hamnat hos
              företag där den kan förväntas påverka anställningsbesluten.
            </seg>
            <seg n="f75a0123">
              Skattesatsen på marginalen påverkar alltså, med den typ av nedsättning
              som Bolund förordar, bara när det gäller en fjärdedel av de kronor
              man satsar. I övrigt går nedsättningen till Volvo, SCA, Scania,
              Skandia och vad det nu kan röra sig om. Detta kommer inte på marginalen
              att över huvud taget påverka deras anställningsbeslut.
            </seg>
            <seg n="1ce9e539">
              Av de 4 miljarder som den kostar går 3 till företag där den inte
              har någon effekt. Det kan man jämföra till exempel med den nedsättning
              av socialavgifterna för restauranger som vi talar om som har tio
              gånger så stor effekt.
            </seg>
            <seg n="b8433c5a">
              Det här är naturligtvis inte en fråga om enögdhet. Det är fråga
              om att den nedsättning upp till den här lönesumman som vi nu talar
              om är ineffektiv. En generell sänkning av arbetsgivaravgiften
              är effektiv, för den påverkar på marginalen anställningsbesluten
              i alla företag. Det kan man räkna enkelt på. Om vi sänkte arbetsgivaravgifterna
              med 1 procent skulle det säkert öka sysselsättningen med mellan
              10 000 och 30 000 personer, lite beroende på hur man räknade med
              den arbetskraft vi har. Det skulle vara en åtgärd som man kan
              argumentera för, men det Bolund argumenterar för är en nedsättning
              där 3 av 4 kronor inte har någon effekt på sysselsättningen.
            </seg>
            <seg n="78bf59e3">
              Då ska vi komma ihåg att Miljöpartiet klokt nog röstade för att
              man skulle begränsa denna nedsättning under den förutvarande regeringen.
              Och när man gjorde det var argumentet det som jag läste upp. Sedan
              lade man också till: Då det i denna proposition föreslås skattelättnader
              som till inte oväsentlig del kommer företagssektorn till del är
              det rimligt att finansieringen av dessa lättnader sker genom vissa
              förändringar av beskattningsreglerna för företag. Mot bakgrund
              av hur stödet i dag är utformat anser regeringen därför att en
              sänkning av det särskilda avdraget för arbetsgivaravgifterna är
              rimlig.
            </seg>
            <seg n="ec178c4f">
              Och så tog man bort arvs- och gåvoskatten. Det var en rimlig
              åtgärd på samma sätt som det nu är rimligt när vi avskaffar förmögenhetsskatten
              och sänker arbetsgivaravgifterna med 17 miljarder. Vi sänker arbetsgivaravgifterna
              med 17 miljarder. Därtill lägger vi ett jobbavdrag för företagare.
              Det är 30 miljarder i lättnader för företagssektorn. Då är det
              rimligt att man också får finansiera det här. I det här fallet
              är det 45 miljarder kronor.
            </seg>
            <seg n="44d20bee">
              Men låt oss komma ihåg en sak! Den här debatten handlar inte
              om generella sänkningar av arbetsgivaravgiften. Det är det som
              företagarna förordar. Det är det som Svenskt Näringsliv och företagarna
              argumenterar för. Det kan jag absolut leva med att vi genomför.
              Det är en åtgärd som skulle kunna ge 10 00030 000 nya jobb. Men
              en lättnad under lönesumman på 850 000 är en av de mest ineffektiva
              åtgärder som vi har haft i sysselsättningsarsenalen. Det är den
              Bolund argumenterar för.
            </seg>
          </u>
          <note type="speaker" n="0b5ba8d0">
            Anf. 77 PER BOLUND (mp):
          </note>
          <u who="Q5581337" xml:id="i-a67295e2872502db-2" n="cf800b3f">
            <seg n="b37ccfe9">
              Fru talman! Problemet är att Anders Borg inte lyssnar på vad
              jag säger. Det finns andra värden med reformer än att bara skapa
              arbetstillfällen. Det verkar inte som att Anders Borg vill ta
              till sig det. Det verkar som att det enda värdet som man mäter
              reformer utifrån är hur bra de är på att skapa arbetstillfällen.
              Jag tycker att det är viktigt för en regering att man har en lite
              bredare utblick över hela politikområdet.
            </seg>
            <seg n="0af585c7">
              Arbetstillfällen är viktiga. Som jag sade har vi också ställt
              oss bakom många av regeringens reformer. Men man måste också kunna
              se att det finns andra värden. Det handlar till exempel om att
              ha ett bra företagsklimat, om att ha företagare som tycker att
              det är roligt och att det fungerar bra att utveckla sin verksamhet
              i Sverige, om att ha företagare som tar fram nya idéer och som
              blir kreativa och som känner sig uppmuntrade.
            </seg>
            <seg n="f332164e">
              Uppenbarligen har regeringen misslyckats kapitalt när det gäller
              det. De studier som jag hänvisade till visar ju på att förtroendet
              hos företagarna för regeringen har sjunkit som en sten. Det är
              någonting som jag tycker att finansministern borde vara orolig
              över.
            </seg>
            <seg n="7d6ca8f7">
              Man kan då titta på vad företagarna önskar sig. Är det ett orimligt
              angreppssätt att man lyssnar på vad företagarna säger och tar
              till sig deras argument? De säger: Vi vill inte ha nischade arbetsgivaravgiftssänkningar
              för vissa branscher. Vi vill ha dem generellt. Det ska vara lika
              för alla. Politiker ska inte gå in och vara klåfingriga och säga
              vilka branscher som ska stöttas och vilka som inte ska stöttas,
              utan man ska ha generella regler som gäller lika för alla.
            </seg>
            <seg n="947445f8">
              Vi tycker att det är precis det som vi försöker få till. Vi vill
              ha regler som är lika för alla företag. Men de begränsade medel
              som finns i statens kassa ska specifikt riktas mot de små företagen,
              de som har det kämpigast, tuffast, de som har startat sin verksamhet
              ganska nyligen och som behöver allt stöd de kan få för att i framtiden
              förhoppningsvis kunna bli större, kunna utveckla sin verksamhet,
              kunna anställa, kanske inte nu, kanske inte om ett par år, men
              kanske senare i sin livscykel som företag. Men uppenbarligen vill
              inte finansministern ta till sig deras synpunkter.
            </seg>
          </u>
          <note type="speaker" n="978b1e98">
            Anf. 78 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-19" n="7853c88e">
            <seg n="80c7457b">
              Fru talman! Per Bolunds interpellation rör en viktig fråga. Men
              låt oss bara konstatera att Riksdagens revisorers genomgång visar
              att 3 av 4 kronor som satsades på åtgärden inte hade någon effekt.
              Det var det som gjorde att den förutvarande riksdagsmajoriteten
              med socialdemokrater, miljöpartister och vänsterpartister valde
              att minska nedsättningen och i stället avskaffa arvs- och gåvoskatten
              på ett klokt sätt.
            </seg>
            <seg n="25ac38ab">
              Nu ska vi inte förvirra debatten med att säga att det skulle
              finnas några andra värden som skulle kunna påverkas av den här
              nedsättningen.
            </seg>
            <seg n="defe2867">
              Låt oss diskutera antalet företagare! Ja, det är på samma sätt
              där. När det gäller antalet företagare skulle 3 av 4 kronor naturligtvis
              inte ha någon effekt eftersom det bara rör lönesummor upp till
              850 000. När det gäller satsningar på forskning skulle 3 av 4
              kronor inte ha någon effekt. När det gäller satsningar på att
              utveckla nya idéer och nya marknader skulle 3 av 4 kronor inte
              ha någon effekt. 3 av dessa 4 kronor går ju till de redan existerande
              stora företagen som inte, på marginalen, kommer att satsa en krona
              mer på forskning. De kommer inte att satsa en krona mer på att
              utveckla idéer på grund av den här åtgärden. Den påverkar nämligen
              inte deras incitament i någon riktning över huvud taget.
            </seg>
            <seg n="7c97920f">
              Det är därför Riksdagens revisorer och den förutvarande riksdagsmajoriteten
              har konstaterat att detta är den mest ineffektiva åtgärd som vi
              har haft i vår sysselsättningspolitiska arsenal.
            </seg>
            <seg n="05885168">
              Sedan kan man naturligtvis, som Bolund säger, lyssna på företagarna.
              Med det resonemanget skulle vi ha haft en moderat enpartiregering
              de senaste hundra åren, och Miljöpartiet skulle vara utanför riksdagen.
              Därför blir det ett lite märkligt resonemang, givet att Per Bolund
              faktiskt representerar ett parti som har ett utomordentligt svagt
              stöd bland företagarna.
            </seg>
            <seg n="48149761">
              Ja, vi är fixerade vid full sysselsättning. Ja, vi är fixerade
              vid sysselsättning därför att utanförskapet, det faktum att människor
              inte är i arbete, är Sveriges viktigaste problem. Det är sant
              att vi försöker vidta alla åtgärder vi kan för att återupprätta
              full sysselsättning. Där skulle jag önska att vi kunde få följe
              på vägen av Miljöpartiet, åtminstone en bit längre.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="5d813196">
            11 § Svar på interpellation 2007/08:134 om inbyggd ojämställdhet
            i borgerlig budgetproposition
          </note>
          <note type="speaker" n="088bab15">
            Anf. 79 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-20" n="7853c88e">
            <seg n="d17c0018">
              Fru talman! Monica Green har frågat mig varför regeringen redovisar
              effekten av sin politik på hushållsnivå och inte på individnivå,
              vilket enligt Monica Green skulle skilja sig från vad tidigare
              regeringar gjort. Frågan handlar vidare om vilka skäl finansministern
              har för att lägga fram en för kvinnor så uppenbart ogynnsam budget.
            </seg>
            <seg n="1a819309">
              På den första frågan kan jag konstatera att det i tidningen Från
              Riksdag &amp; Departement skrivits att regeringen har ändrat sina
              redovisningsprinciper avseende hur den ekonomiska standarden redovisas.
              Detta är felaktigt, vilket samma tidskrift också har dementerat.
              Jag vill därför ytterligare än en gång poängtera att denna regering
              redovisar politikens effekter på hushållets ekonomiska standard
              på samma sätt som tidigare regeringar gjort. Regeringen avser
              således även fortsättningsvis att följa dessa redovisningsprinciper.
            </seg>
            <seg n="f69d75bd">
              Skillnaden mellan mäns och kvinnors ekonomiska resurser redovisas
              i bil. 4 till budgetpropositionen. Där framgår det tydligt att
              kvinnors ekonomiska resurser är lägre än mäns. Detta är ett strukturellt
              samhällsproblem som byggts upp under en lång tid och inte orsakats
              av regeringens ekonomiska politik.
            </seg>
            <seg n="ea5bd19c">
              Regeringen ser jämställdhetspolitiken som ett mycket viktigt
              område. Inriktningen på regeringens politik är att motverka och
              förändra de system som konserverar fördelningen av makt och resurser
              mellan könen. När män och kvinnor delar makt och inflytande i
              alla delar av samhällslivet får vi ett bättre samhälle.
            </seg>
          </u>
          <note type="speaker" n="a793e94a">
            Anf. 80 MONICA GREEN (s):
          </note>
          <u who="Q3358763" xml:id="i-db90fd11bf0f8421-3" n="1bbb0a6b">
            <seg n="237a7284">
              Fru talman! Jag tackar finansministern för svaret. Vi kan båda
              konstatera att det har varit ett fel i tidningen Från Riksdag
              &amp; Departement och att det är dementerat. Därför blir mina följdfrågor
              lite vidare. Jag vill nu fortsätta diskussionen om jämställdheten.
              Min andra fråga handlar om det. Vad ska ni då göra för att minska
              skillnaden mellan män och kvinnor?
            </seg>
            <seg n="facd9527">
              Uppenbarligen har ni inte försökt med det i den här budgeten
              i alla fall. Den talar sitt tydliga språk. De 30 procent rikaste
              männen, de mest välbärgade, med högst inkomster och störst förmögenhet,
              får 45 procent ekonomisk förstärkning i budgetfördelningen. Det
              kan man se när man har delat upp det i decilgrupper som regeringen
              tydligt har visat.
            </seg>
            <seg n="59f36fe6">
              45 procent går alltså till de 30 procent rikaste männen. Regeringen
              har inga som helst ambitioner att försöka minska klyftorna. Anders
              Borg sade i sitt inlägg att det är ett strukturellt samhällsproblem
              att vi inte är ett jämställt samhälle. Jag delar den uppfattningen.
            </seg>
            <seg n="6aa5172e">
              Men då borde det vara politikens uppgift att försöka utjämna
              skillnaderna, inte att öka dem. Jag vet att ni gick till val på
              ökade skillnader. Jag är mycket medveten om det. Ni sade i er
              valrörelse, och Fredrik Reinfeldt sade vid flera tillfällen, att
              det måste vara större skillnad mellan att vara sjuk och att vara
              frisk, större skillnad mellan att vara arbetslös och att ha ett
              arbete. Jag är medveten om att ni gick till val på det. Vi förlorade
              på att vi vill ha minskade klyftor. Jag är fullt medveten om det.
            </seg>
            <seg n="ddaf2650">
              I alla fall vill Anders Borg minska klyftorna. Anders Borg säger
              att han är feminist, vilket inte jämställdhetsministern är det
              är att beklaga. Eftersom Anders Borg är feminist och ser att det
              är skillnader mellan män och kvinnor och också är beredd att göra
              något åt det saknar jag de verktygen i budgeten. Ni ökar skillnaderna.
              Ni minskar dem inte. Det är bara att beklaga att det är så.
            </seg>
            <seg n="f9a9b89e">
              Man kan se att männen tjänar 1 900 kronor per år, medan kvinnorna
              får nöja sig med ungefär 1 000 kronor per år i budgeten. Det är
              ren och skär vad ska jag kalla det utan att ha för hårda ord?
              Ni ökar på klyftorna, både mellan rik och fattig, mellan sjuk
              och frisk, mellan män och kvinnor och mellan stad och land.
            </seg>
            <seg n="f9bdd2d8">
              Jag är medveten om att ni gick till val på det, att det skulle
              vara större skillnader. Men Anders Borg säger att han har andra
              ambitioner, och jag saknar de verktygen, att man faktiskt skulle
              vilja göra något åt skillnaderna, minska dem och inte öka dem
              mellan män och kvinnor.
            </seg>
          </u>
          <note type="speaker" n="9f26266f">
            Anf. 81 LENNART HEDQUIST (m):
          </note>
          <u who="Q5796375" xml:id="i-66486e2477cd695e-0" n="737d3488">
            <seg n="08760260">
              Fru talman! Jag tycker att det är värdefullt att regeringen fullföljer
              den ekonomiska redovisningen i sin budgetproposition i enlighet
              med vad tidigare regeringar har angivit så att man tydligt kan
              se effekterna av olika förändringar på hushållsgrupper. Det hade
              varit orimligt att bryta den statistikserien. Vi kan ha klart
              för oss, tror jag, att det är relevant att redovisa på det sättet.
              Man kan diskutera om det ska vara ytterligare redovisning därutöver.
              Men hushållen är ändå en enhet där man bör kunna följa effekten
              av till exempel olika skatte- eller bidragsförändringar.
            </seg>
            <seg n="136365b2">
              Jag begärde egentligen ordet i den här debatten för att jag noterade
              att Monica Green i sin interpellation insinuerade på något försåtligt
              sätt att alliansen skulle ha någon förkärlek för sambeskattning.
              Men så är det inte.
            </seg>
            <seg n="87d552b2">
              Jag ska redovisa hoppas att Monica Green lyssnar att en av de
              första skattefrågor som jag kom i kontakt med var sambeskattningen.
              Min mamma var nämligen folkskollärarinna. Hon var mycket upprörd
              över att hennes inkomst av tjänst lades ovanpå min pappas. Det
              ledde till en beskattning som hon upplevde som starkt orättvis.
            </seg>
            <seg n="061c6345">
              Detta försökte borgerliga partier genom årtionden att få slut
              på. Det dröjde ända till om jag kommer ihåg rätt början av 1970-talet
              till sambeskattningen ersattes med en särbeskattning. Socialdemokratiska
              regeringars ovilja att avskaffa sambeskattningen ledde till att
              en ökad förvärvsfrekvens bland kvinnor i vårt land fördröjdes.
              När särbeskattningen kom ledde det till att förvärvsfrekvensen
              bland kvinnor ökade, och sedan kom som ett brev på posten önskemål
              om en utbyggd barnomsorg.
            </seg>
            <seg n="876c3ea6">
              På samma sätt har de borgerliga partierna i riksdagen försökt
              att få bort den sambeskattning som var kvar till exempel inom
              förmögenhetsskattelagen. Jag tycker att det var oerhört felaktigt
              av Monica Green att ens antyda att allianspartier skulle vara
              för en sambeskattning.
            </seg>
          </u>
          <note type="speaker" n="36e189cc">
            Anf. 82 INGE GARSTEDT (m):
          </note>
          <u who="Q3798648" xml:id="i-b40d419e5495e10c-0" n="6db4373b">
            <seg n="b6bcda0f">
              Fru talman! Finansministern tar upp de skillnader som finns i
              budgeten mellan kvinnor och män. Det finns naturligtvis en förklaring
              till det. Kvinnor är tyvärr i mycket hög utsträckning hänvisade
              till en mycket begränsad arbetsmarknad. Deras arbetsmarknad är
              inte lika stor som männens fortfarande tyvärr, eftersom väldigt
              många kvinnor arbetar i den offentliga sektorn.
            </seg>
            <seg n="2993880d">
              Vem har då varit arbetsgivare, och vem är arbetsgivare i den
              offentliga sektorn? Det är politiker. Genom alla decennier som
              jag har varit feminist har jag fått höra att antingen är ekonomin
              för dålig för att man ska kunna höja lönerna i den offentliga
              sektorn eller så går ekonomin för bra, och därför kan man inte
              höja lönerna för kvinnorna.
            </seg>
            <seg n="f7470e0e">
              Jag har lite svårt att förstå hur man kan lasta finansministern
              och den nuvarande regeringen för det här. Det är inte finansminister
              Borg som genom lång tid har sagt att Sveriges ekonomi inte räcker
              till för ökade lönelyft och att kvinnorna måste känna solidaritet
              med andra kvinnor, och därför kan de inte få höjda löner. Det
              är väl inte heller finansminister Borg som har sagt att det nu
              går så bra för Sverige så nu kan de inte få något lönelyft. De
              facto var det väl under förra året som kvinnorna i den offentliga
              sektorn fick ett mycket större lönelyft än vad de hade fått tidigare.
            </seg>
            <seg n="902e8243">
              Dessutom ökar man skillnaden mellan att jobba och inte jobba
              genom jobbavdraget.
            </seg>
            <seg n="24aa41ec">
              Det är klart att det för en lågavlönad kvinna är stor skillnad
              mellan att ha 100 eller 200 kronor över i plånboken när månaden
              är slut och att ha 200 kronor för lite.
            </seg>
            <seg n="34dcec95">
              Jag hoppas verkligen att man från Finansdepartement fortsätter
              denna politik att öka skillnaden mellan att arbeta och att inte
              arbeta. Jag tror att det är väsentligt för ännu fler kvinnor än
              dem som i dag finns ute på arbetsmarknaden att få jobb och att
              helst få ett heltidsjobb. Jag ser fram mot finansministerns fortsatta
              arbete på detta område.
            </seg>
          </u>
          <note type="speaker" n="92830f04">
            Anf. 83 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-21" n="7853c88e">
            <seg n="142fed99">
              Fru talman! Jag ska börja med att konstatera att den diskussion
              som Monica Green, Lennart Hedquist, Inge Garstedt och jag nu har
              är viktig. Den är viktig därför att jämställdhetsfrågan är av
              stor betydelse. Det är också viktigt att våra bilagor om fördelningseffekter
              av åtgärderna får stor uppmärksamhet. Det är ett viktigt arbete
              som man gör på Finansdepartementet för att klarlägga detta. Att
              denna redovisning diskuteras är naturligtvis positivt ur detta
              perspektiv.
            </seg>
            <seg n="439748fc">
              Jag känner också en stor tillförsikt när det gäller att denna
              regering gör viktiga insatser för jämställdheten. Jag satt och
              läste arbetskraftsundersökningen för oktober med stor glädje.
              Där konstateras att vi nu upplever den största ökningen av antalet
              arbetade timmar på mycket lång tid. Om jag minns rätt är det nog
              den största under de senaste 30 åren. Den största delen av ökningen
              av antalet arbetade timmar sker hos kvinnorna. Det är viktigt
              att komma ihåg därför att vi har stora inkomstskillnader. Kvinnors
              inkomster ligger på 6070 procent av männens. De har en väsentligt
              mindre tillgång till ekonomiska resurser än vad män har. Ska vi
              göra någonting åt det måste kvinnorna komma in på arbetsmarknaden
              och ha samma möjligheter som män att ha de stora inkomsterna och
              arbeta under goda förhållanden.
            </seg>
            <seg n="55291446">
              När vi minskar utanförskapet har vi sagt att det handlar om ca
              175 000 personer under de närmaste åren. Jag kan konstatera att
              över 100 000 av dem är kvinnor. Skulle vi lyckas att minska utanförskapet
              och fortsätta öka antalet arbetade timmar och därtill få en offensiv
              och dynamisk företagarpolitik så att vi får fler kvinnliga företagare
              och fler kvinnliga chefer är jag övertygad om att vi kan stå här
              i valrörelsen 2010 och titta på en fördelningsbilaga som visar
              att inkomstskillnaderna mellan män och kvinnor har minskat därför
              att kvinnorna jobbar mer och har bättre plats på arbetsmarknaden
              och därför att vi har börjat göra någonting åt Europas mest könssegregerade
              arbetsmarknader.
            </seg>
            <seg n="a9a43d4f">
              Jag ska gärna säga att när det gäller den svenska välfärdsstatens
              utbyggnad och effekterna av den är borttagandet av sambeskattningen
              och utbyggnaden av barnomsorgen centrala. Det faktum att vi slutade
              straffbeskatta kvinnors arbete genom sambeskattning och att vi
              erbjöd en bra och högkvalitativ barnomsorg var viktigt för att
              Sverige skulle klara sig genom 70-talet trots de stora skattesänkningar
              som genomfördes.
            </seg>
            <seg n="bcce6b94">
              Jag kan också konstatera att det i länder med högerregeringar
              Tyskland, Holland och Österrike i samarbete med socialdemokratiska
              partier nu sker en betydande utbyggnad av barnomsorgen.
            </seg>
            <seg n="2967c930">
              Jag hade för någon vecka sedan diskussioner med den österrikiske
              finansministern som nämnde att man har detta som ett viktigt projekt.
              Jag kommer i nästa vecka att träffa den holländske finansministern
              som är här bland annat för att studera hur vi genom barnomsorg
              har underlättat för kvinnor att arbeta. Det är centrala frågor.
            </seg>
            <seg n="ab603599">
              Sedan kan man naturligtvis diskutera perfektionen i regeringens
              politik. Jag kan konstatera att den ekonomiska standarden för
              män under 20062008 beräknas öka med 2,3 procent. För kvinnor beräknas
              den ekonomiska standarden öka med 2,2 procent under samma period.
              Det är naturligtvis så att 2,3 är mer än 2,2. Men man kan knappast
              hävda att en politik som ökar standarden med 2,3 procent respektive
              2,2 procent är könsblind. Lägger vi till att jobbavdraget har
              störst betydelse för låg- och medelinkomsttagare därför att det
              är där som genomsnittsskatten sänks med 1015 procent, det är där
              som vi kommer att se effekterna och det är där som vi nu ser att
              antalet arbetade timmar ökar bland framför allt kvinnorna kommer
              vi i valrörelsen att kunna konstatera att skillnaderna har minskat.
              Vi kommer också att kunna konstatera att det skäl som gjorde att
              Socialdemokraterna förlorade valet 2006, nämligen att de inte
              klarade av jobben, kommer att vara skälet till att de förlorar
              valet 2010 när vi får ett förnyat förtroende för att fortsätta
              en politik för att minska inkomstskillnaderna mellan män och kvinnor
              och återupprätta full sysselsättning.
            </seg>
          </u>
          <note type="speaker" n="dab1c768">
            Anf. 84 MONICA GREEN (s):
          </note>
          <u who="Q3358763" xml:id="i-db90fd11bf0f8421-4" n="1bbb0a6b">
            <seg n="596ac5eb">
              Fru talman! Jag förstår att Anders Borg måste hålla skenet uppe.
              Det är något helt annat som framkommer i till exempel Dagens Industri
              den 22 november där det står: Fiasko, Anders Borg. Där påpekar
              man också att nedgången i arbetslösheten sannolikt inte blir varaktig
              och att arbetslösheten när högkonjunkturen klingar av obönhörligen
              kommer att stiga igen. Så långt Dagens Industri.
            </seg>
            <seg n="74417fae">
              Jag har också läst den arbetskraftsundersökning som Anders Borg
              hänvisar till. Där framgår det att sysselsättningen under Socialdemokraternas
              sista år i regeringsställning ökade med 153 000. Under ert första
              år i regeringsställning har den ökat med 81 000. Man behövde alltså
              inte öka skillnaderna och orättvisorna för att jobben skulle tillkomma
              i den högkonjunktur som vi för närvarande befinner oss i.
            </seg>
            <seg n="ad9b1d79">
              Det gläder mig att vi här slår fast hur viktigt det är att vi
              inte har sambeskattning. Det är skönt att höra att vi där är helt
              eniga.
            </seg>
            <seg n="3e3748d4">
              När det gäller att bryta den könsuppdelade arbetsmarknaden får
              vi alla hjälpas åt. Men när jag hör de moderata inläggen här framkommer
              uppfattningen att kvinnor bara jobbar inom offentlig sektor och
              att det är där som man tjänar dåligt.
            </seg>
            <seg n="f6480118">
              Först och främst är det arbetsmarknadens parter som gör upp om
              lönerna, och tack vare den höga tillväxt som vi har just nu blev
              det ett bra avtal. Däremot är det inte så att kvinnorna jobbar
              bara där. Tittar vi på hur det är inom handeln och inom hotell
              och restaurang där det är privata näringsidkare så har kvinnorna
              där lika låga löner. Så detta är ett strukturellt problem. Det
              har alltså inte att göra med vem som är arbetsgivare. De har låga
              löner för att de är kvinnor. Det borde vi tillsammans försöka
              göra någonting åt.
            </seg>
            <seg n="bb497191">
              Tyvärr försöker inte Anders Borg göra någonting åt skillnaderna
              i denna budget. Det är snarare tvärtom, alltså att skillnaderna
              mellan män och kvinnor ökar. Det är bra att sysselsättningen ökar.
              Det kan vi båda glädjas åt. Vi befinner oss i en blomstrande högkonjunktur.
              Men den kommer inte att vara för evigt.
            </seg>
            <seg n="0156fde4">
              Anders Borg har valt att prioritera de män som tjänar mest i
              detta samhälle. 30 procent av männen, alltså decilgrupp 8, 9 och
              10, får 45 procent av inkomstförstärkningen från årets budget.
              Det talar sitt tydliga språk. Det är en ojämställd budget, och
              det är en ojämställd politik som den borgerliga regeringen för.
            </seg>
            <seg n="4ae5da18">
              Jag är också glad över att fler kvinnor har fått jobb. Det kommer
              de att få även när vi tar över regeringsmakten 2010. Jag vill
              fortsätta den här diskussionen om hur Anders Borg i kommande budgetar
              ska ha instrument och verktyg för att försöka minska klyftorna
              mellan män och kvinnor och inte öka dem. Jag skulle redan nu gärna
              vilja höra vad Anders Borg fortsättningsvis kommer att göra i
              nästa steg. Kanske kan kvinnorna, i stället för dessa välbärgade
              män, få ta en stor del av kommande budget.
            </seg>
          </u>
          <note type="speaker" n="b7e05bfe">
            Anf. 85 LENNART HEDQUIST (m):
          </note>
          <u who="Q5796375" xml:id="i-66486e2477cd695e-1" n="737d3488">
            <seg n="24233f7f">
              Fru talman! Jag tycker att det var bra att det kom ett erkännande,
              som jag tolkar det, av att sambeskattningen var väldigt dålig.
              Jag tror att vi kan vara överens om att sambeskattningen hade
              effekter under ganska lång tid framåt på grund av att den fördröjde
              den jämställdhet mellan könen som vi ville uppnå på arbetsmarknaden.
            </seg>
            <seg n="1d3707de">
              Sedan vill jag framhålla att det ligger ett stort ansvar på de
              olika arbetsgivarna. Här diskuterades det att de offentliga arbetsgivarna,
              inte minst kommuner och landsting, länge kanske hade haft en diskriminerande
              lönesättning. Det har varit märkligt att se att när man har tagit
              fram tillräckligt stora grupper har man sett att det har funnits
              löneskillnader som är svåra att förklara.
            </seg>
            <seg n="9bf1b703">
              På den tiden då jag satt i Akademiska sjukhusets styrelse såg
              jag till exempel hur det genomgående var i sjukvården, även i
              fråga om kvinnliga läkare. Samtidigt kan man notera att det i
              väldigt stor utsträckning förklaras av hur kvinnor i arbetslivet
              har fått anpassa sig till familj och så vidare.
            </seg>
            <seg n="84608082">
              Jag kan också se att det finns företag som är framgångsrika och
              har en lönestatistik som visar att kvinnor och män har likvärdiga
              löner. Jag är själv styrelseordförande i ett företag där en stor
              del av ledningsgruppen är kvinnor, och jag vill bestämt påtala
              att de har mycket goda löner även i förhållande till männen.
            </seg>
            <seg n="b7feeffd">
              Jag vill också kommentera det Monica Green anförde angående effekterna
              av regeringens politik på sysselsättningsområdet. Den har varit
              framgångsrik; det ser vi i statistiken, inte minst på arbetade
              timmar. En förbisedd effekt av regeringens politik är att många
              deltidsarbetande nu har blivit heltidsarbetande. Det har varit
              av stor betydelse för jämställdheten.
            </seg>
          </u>
          <note type="speaker" n="cf4ade7d">
            Anf. 86 INGE GARSTEDT (m):
          </note>
          <u who="Q3798648" xml:id="i-b40d419e5495e10c-1" n="6db4373b">
            <seg n="55ddb0cf">
              Fru talman! Monica Green sade att löneskillnaderna mellan män
              och kvinnor är ett strukturellt problem. Javisst, och det är den
              stora utmaningen för regeringen och för alla kommunalpolitiker
              runt om.
            </seg>
            <seg n="d025e82a">
              Jag kan informera finansministern om att jag häromdagen var ute
              på ett statligt verk. Där hade man gjort en lönerevision. Man
              hade hittat genomgående könsrelaterade löneskillnader på upp till
              8 000 kronor i vissa fall, och det är säkert så i flera statliga
              verk. Framför allt männen hade fått påslag i olika situationer
              när de hade gjort tillfälliga jobb för verket. Dessa påslag levde
              sedan kvar när de gick tillbaka till sina gamla arbetsuppgifter.
              Jag hoppas verkligen att vi får en översyn och en uppmaning till
              de statliga verken att liksom detta verk se över det här så att
              man kommer ifrån denna typ av strukturella löneskillnader.
            </seg>
            <seg n="b1491d5e">
              Arbetsmarknaden hänger ihop. Har man en stor sektor där man har
              låga löner, som för de vårdanställda inom den offentliga sektorn,
              finns det en konkurrens, som Monica Green nämnde, med handel,
              restaurang och hotell. Det håller lönenivån nere för kvinnorna.
              Om kvinnorna inom vården hade haft de löner som de borde ha haft
              i relation till männen i LO-kollektivet hade det sett helt annorlunda
              ut.
            </seg>
            <seg n="244583c0">
              Jag hoppas att vi med den jobbpolitik som finansministern och
              den nya regeringen för ska se att detta förändras betydligt snabbare
              än under den tolvåriga socialdemokratiska mandatperioden.
            </seg>
          </u>
          <note type="speaker" n="e9db0eb5">
            Anf. 87 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-22" n="7853c88e">
            <seg n="8b601794">
              Fru talman! Jag vill påtala att det blir en mycket bra diskussion
              till följd av Monica Greens initiativ att ta upp en diskussion
              om fördelningen mellan män och kvinnor. Jag vill också tacka Lennart
              Hedquist och Inge Garstedt för viktiga diskussionsinlägg.
            </seg>
            <seg n="923d6c6b">
              Låt mig börja med att konstatera, eftersom Monica Green tar upp
              KI:s rapport, att enligt KI:s prognos ökar sysselsättningen över
              2007, 2008 och 2009 med 175 000 jobb och vi når 80 procents sysselsättningsgrad
              och 4 procents öppen arbetslöshet. Det är naturligtvis mycket
              glädjande. Det var mål som den tidigare regeringen ställde upp
              och som man inte nådde. KI är inte ensamma om detta konstaterande.
              EU-kommissionen har i sin senaste prognos konstaterat att den
              snabba jobbtillväxt vi nu ser till viss del beror på regeringens
              viktiga åtgärder. OECD har gjort samma konstaterande.
            </seg>
            <seg n="03976470">
              Vi kan också konstatera att om alla dessa organisationer skulle
              utvärdera den socialdemokratiska budgetmotionen med höjda skatter
              på förvärvsarbete, ökade arbetsgivaravgifter och sociala avgifter
              för vissa områden och återinförd förmögenhetsskatt skulle det
              vara en politik som ledde till färre jobb, därför att det är så
              ekonomier fungerar.
            </seg>
            <seg n="f5bf8af2">
              Jag tror att grundskälet till att vi har haft en svag jämställdhetsutveckling
              under de senaste decennierna är samma skäl som till att vi inte
              har full sysselsättning. Det har skapats för lite jobb i samhället.
              Det är ett viktigt grundläggande skäl till att inkomstskillnaderna
              mellan män och kvinnor är så stora. Om kvinnor hade samma möjligheter
              som män att vara på arbetsmarknaden skulle vi ha 350 miljarder
              i ökade resurser till välfärd i den offentliga sektorn. Det är
              ett högt pris för att vi inte är jämställda.
            </seg>
            <seg n="5eddc643">
              Vi ska göra vårt yttersta för att göra det mer lönsamt för kvinnor
              att arbeta, att göra det enklare och mer lönsamt för företagare
              att anställa kvinnor och mer attraktivt för kvinnor att bli entreprenörer
              och driva företag. Det är centrala uppgifter.
            </seg>
            <seg n="4b8afa4a">
              Låt mig också blicka framåt eftersom Monica Green reste den frågan.
              Jag tror att många av de saker som vi har lovat väljarna kommer
              att bidra till att öka jämställdheten. Vi har lovat väljarna att
              återkomma med satsningar på barnomsorgen, och där vet vi att många
              kvinnor arbetar. Vi ska förbättra kvaliteten i äldreomsorgen och
              förstärka sjukvårdens resurser. Då får vi fler kvinnliga företagare
              och ägare som driver företag inom barnomsorg, äldreomsorg och
              sjukvård som kan bli framgångsrika. Vi får fler patienter, inte
              minst kvinnliga patienter, som kan få en bra vård och omsorg.
              Vi vet att medicinska behandlingar ofta har en skillnad mellan
              män och kvinnor som är omotiverad och en del av könsmaktsstrukturerna.
              Vi får fler anställda därför att detta är viktiga områden som
              kan växa. Jag tror att vår politik kommer att bidra till att öka
              jämställdheten.
            </seg>
            <seg n="bc8b1da5">
              Jag ska gärna erkänna för Monica Green att jag inte tror att
              den borgerliga regeringen kommer att lösa jämställdhetsfrågorna
              lika lite som vänsterregeringen lyckades göra det under förutvarande
              mandatperiod. Detta handlar om mycket djupa frågor. Det handlar
              om att vi måste medvetandegöra varandra som politiker att det
              finns skillnader mellan män och kvinnor där kvinnor systematiskt
              har mindre tillgång till resurser än män. Vi måste medvetandegöra
              oss själva som föräldrar, chefer och medmänniskor.
            </seg>
            <seg n="e96d77b9">
              Jag tror att detta är en av de största förändringsprocesserna
              som mänskligheten har genomgått. Vi har kommit en bit på vägen,
              men vi kommer att fortsätta arbeta med det under de kommande åren.
              Det är därför glädjande att vi får denna diskussion.
            </seg>
            <seg n="6244a570">
              Jag är övertygad att den viktigaste vägen till jämställdhet är
              vägen till full sysselsättning. Det är därför jag är övertygad
              om att regeringen har presenterat ett effektivt program för att
              förbättra jämställdheten.
            </seg>
          </u>
          <note type="speaker" n="f210a1c6">
            Anf. 88 MONICA GREEN (s):
          </note>
          <u who="Q3358763" xml:id="i-db90fd11bf0f8421-5" n="1bbb0a6b">
            <seg n="fa8bb2e1">
              Fru talman! Jag vill också tacka för debatten. Jag är dock inte
              nöjd, även om Anders Borg tror att det kommer att bli mindre skillnader
              mellan män och kvinnor med hans politik. Ni gick till val på att
              ni skulle öka skillnaderna, och det har ni också gjort. Det är
              mycket tydligt att det är de välbärgade männen som få det mesta
              av inkomstförstärkningarna i budgeten. Okej, ni gick till val
              på det. Nu står Anders Borg och säger något annat, nämligen att
              ni vill minska skillnaderna. Det välkomnar jag.
            </seg>
            <seg n="a05803a8">
              Jag är också glad över att Anders Borg tycker att vi har kommit
              långt och att andra länder ser Sverige som ett föregångsland,
              både när det gäller föräldraförsäkring, förskola, att se till
              att kvinnliga chefer får möjlighet och att i myndigheter och företag
              synliggöra kunskapen om jämställdhet och att kvinnor och män inte
              behandlas lika. Där har vi kommit långt. Men vi är, som sagt var,
              inte ett jämställt land, utan vi måste göra mycket mer.
            </seg>
            <seg n="b5749250">
              Jag tror tyvärr att vi backar in i framtiden med den borgerliga
              regeringen som vill öka klyftorna både mellan män och kvinnor,
              sjuka och friska och mellan dem som har och inte har jobb. Dessutom
              ska ni införa vårdnadsbidraget som kommer att ta resurser från
              förskolan. Det kommer inte att underlätta jämställdheten.
            </seg>
            <seg n="f636af02">
              Jag har en fråga från en kvinna i Tibro, som är en liten ort.
              Hon är 61 år, har varit arbetslös länge och får lägre och lägre
              ersättning. Hon har haft plusjobb, men där har ni ryckt undan
              mattan för henne och hon kommer inte att få fortsätta med det.
              Hon ringde och var förtvivlad. Hon drog parallellen mellan sig
              själv och Ulrica Schenström. Finansministern tycker nog att det
              är hemskt att jag också gör det, men det var hon som gjorde det,
              och jag undrar om du, Anders Borg, tycker samma sak. Ulrica Schenström
              får vara full på en krog och kyssa en journalist och får 2 miljoner
              för att inte göra något medan kvinnan i Tibro får lägre och lägre
              ersättning. Tycker du, Anders Borg, att ni håller era egna om
              ryggen och stampar på dem som redan ligger?
            </seg>
          </u>
          <note type="speaker" n="83b61dd6">
            Anf. 89 Finansminister ANDERS BORG (m):
          </note>
          <u who="Q182050" xml:id="i-15fc1e57cbb278ef-23" n="7853c88e">
            <seg n="90baad3e">
              Fru talman! Det är viktigt att vi diskuterar jämställdhet. Det
              är en av de mest centrala frågorna i svensk politik. Vår regering
              står för en offensiv jämställdhetspolitik därför att vi står för
              en offensiv jobbpolitik. Vi kommer att minska skillnaderna mellan
              män och kvinnor genom att bekämpa utanförskapet. Med de bedömningar
              vi gör ser vi att ungefär 100 000 kvinnor kommer tillbaka till
              arbetsmarknaden de närmaste tre åren. Det kommer att bidra till
              att minska inkomstskillnaden mellan män och kvinnor.
            </seg>
            <seg n="279ffe06">
              Vi ser att det sker en kraftig ökning av arbetade timmar och
              att den största delen av det sker hos kvinnor. Vi gör det mer
              lönsamt; vi sänker den genomsnittliga skatten för den som arbetar
              heltid med 1015 procent. Det betyder mycket för att göra det mer
              lönsamt att arbeta. Det blir fler arbetade timmar.
            </seg>
            <seg n="d5f20c00">
              Vi kommer att minska skillnaderna i samhället genom att föra
              en offensiv entreprenörspolitik där fler blir företagare och fler
              blir ägare, inte minst kvinnor. Vi får fler arbeten, men också
              fler kvinnor som styr och ställer i näringslivet, vilket kommer
              att underlätta för jämställdheten.
            </seg>
            <seg n="62402c91">
              Jag ser fram emot fortsatta debatter med Monica Green om jämställdheten
              och fördelningen. Jag är övertygad om att vi vid varje tillfälle
              kommer att stå och diskutera statistik som visar att en politik
              för full sysselsättning också är en politik för jämställdhet och
              en politik som minskar skillnaderna i samhället.
            </seg>
            <seg n="5bdfa7a2">
              Jag tackar mina meddebattörer för diskussionen, fru talman.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="fd2eb73b">
            12 § Svar på interpellation 2007/08:89 om rätten till skydd undan
            väpnad konflikt
          </note>
          <note type="speaker" n="b96aa8aa">
            Anf. 90 Statsrådet TOBIAS BILLSTRÖM (m):
          </note>
          <u who="unknown" xml:id="i-961e848dcf79ac20-0" n="99d56664">
            <seg n="ffed370a">
              Fru talman! Kalle Larsson har ställt fyra frågor till mig:
            </seg>
            <seg n="56710c58">
              Inledningsvis vill jag framhålla för Kalle Larsson att jag inte
              är beredd att gå in i någon sakdebatt om huruvida Migrationsverket
              och berörda domstolar, i sista hand den praxisskapande Migrationsöverdomstolen,
              tolkar utlänningslagen i enlighet med vad lagstiftaren avsett.
              Skulle jag i något avseende anse att en lagändring behövs kommer
              jag att verka för att regeringen lämnar en proposition om en sådan
              lagstiftning till riksdagen.
            </seg>
            <seg n="9f58af18">
              Vad gäller lagstiftningen framgår av utlänningslagen att de som
              är i behov av skydd av de skäl Kalle Larsson nämner har rätt till
              uppehållstillstånd. Det gäller även personer från Irak och Afghanistan.
              Därmed uppstår inte frågan om avvisning från Sverige i dessa fall.
            </seg>
            <seg n="9296d5de">
              Vad gäller tillämpningen av utlänningslagens skyddsbestämmelser
              är denna, liksom all annan rättstillämpning, en fråga för berörda
              myndigheter och domstolar. Regeringen har inte någon uppgift i
              den vanliga asylprocessen inklusive verkställigheten av avlägsnandebeslut.
              Regeringen är inte längre någon praxisbildande instans, och jag
              kan av konstitutionella skäl inte uttala mig om rättstillämpningen
              i asylprocessen.
            </seg>
            <seg n="69090bdd">
              I frågan om det behövs ett tydliggörande av definitionen av begreppet
              väpnad konflikt enligt utlänningslagen har jag nyligen framfört
              min uppfattning i svar på en skriftlig fråga (2006/07:1606). Migrationsöverdomstolen
              måste få möjlighet att närmare klargöra innebörden av bestämmelsen
              om skyddsbehövande i övrigt innan ett initiativ för att ändra
              bestämmelsen aktualiseras. I sammanhanget vill jag påminna om
              att en utvärdering av instans- och processordningen i utlännings-
              och medborgarskapsärenden nyligen inletts. Utvärderingen berör
              även skyddsbestämmelserna i den nya utlänningslagen.
            </seg>
            <seg n="94c787b0">
              Vad gäller de rättskipande myndigheternas tillämpning av begreppet
              väpnad konflikt ska den ske utifrån regleringen i utlänningslagen.
              I vad mån detta i sin tur överensstämmer, eller bör överensstämma,
              med någon av de konfliktnivåer som får anses följa av den internationella
              humanitära rätten är jag inte beredd att uttala någon mening om.
              Det ankommer på Migrationsverket, migrationsdomstolarna och ytterst
              på Migrationsöverdomstolen att avgöra hur begreppet ska tillämpas
              i utlänningsmål.
            </seg>
            <seg n="b97a5e5e">
              Vad gäller skyddsgrundsdirektivet har detta som Kalle Larsson
              nämner redan trätt i kraft och det utgör en rättskälla att beakta
              i asylprocessen. Frågan om i vilka avseenden direktivet kan kräva
              ändringar i svensk lag bereds för närvarande inom Regeringskansliet
              med sikte på en proposition nästa år.
            </seg>
            <seg n="8d9d0579">
              Sammanfattningsvis avser jag inte att ta något initiativ i de
              avseenden som Kalle Larsson lyfter fram.
            </seg>
          </u>
          <note type="speaker" n="a1e02f5c">
            Anf. 91 KALLE LARSSON (v):
          </note>
          <u who="Q5937876" xml:id="i-fa837ed2c4e4714c-0" n="f5339d98">
            <seg n="e3dc02ba">
              Fru talman! Man hade kunnat sammanfatta Tobias Billströms svar
              med meningen: Jag vill framhålla för Kalle Larsson att jag inte
              är beredd att gå in i någon sakdebatt. Det är nämligen det enda
              som det här svaret innehåller, förutom en uppräkning av i vilka
              sammanhang Tobias Billström inte är beredd att svara på någonting
              alls. Sedan var förstås en tredjedel av svaret en upprepning av
              mina frågor, och det är kul att ha dem på två ställen så att man
              inte tappar bort dem.
            </seg>
            <seg n="f9f94cb3">
              Om Tobias Billström och regeringen tycker att den nya instans-
              och processordningen är värdefull tror jag att Tobias Billström
              just nu är i färd med att begå ett allvarligt misstag. Det står
              nämligen ingenstans i den nya instans- och processordningen eller
              i svensk statsvetenskaplig praxis att ministrar inte får ha åsikter.
            </seg>
            <seg n="5fe8e2d7">
              Visst är det sant att man inte får lägga sig i enskilda ärenden.
              Visst är det till och med betydelsefullt att man inte gör det.
              Jag säger själv många gånger att jag inte kan lyfta fram frågan
              om ett enskilt flyktingärende med ministern därför att ministern
              inte har och inte heller ska ha någon rätt att lägga sig i ett
              pågående ärende. Det är en viktig rättssäkerhetsprincip. Det är
              inte bara de som har kontakter som gör att en minister uttalar
              sig som ska ha möjlighet att stanna i Sverige. Jag delar den grundläggande
              inställningen. Men det fråntar inte Tobias Billström möjligheten
              att vara politiker. Det kan man ändå hoppas att det finns ett
              visst intresse från en minister av att vara.
            </seg>
            <seg n="72645bbd">
              Jag gav i april månad Tobias Billström en lista. Jag kallade
              den då tips från coachen. Jag tror att jag fick ihop elva sätt
              på hur man kan vara migrationsminister och ändå ha en åsikt elva
              olika metoder som kan påverka svensk politik utan att man träder
              över gränsen för vad som kan kallas ministerstyre eller att lägga
              sig i enskilda ärenden. Om Tobias inte har kvar listan, om han
              av någon anledning skulle ha tappat bort den på väg ut ur kammaren
              vid det tillfället, kan han läsa den på min blogg eller få den
              av mig här i efterhand.
            </seg>
            <seg n="72e05ce1">
              Man kan göra generella uttalanden om situationen i enskilda länder.
              Man kan prata om lagstiftarens intentioner med svensk lagstiftning.
              Man kan införa en ny lagstiftning och därmed nya förarbeten och
              ny praxis. Man kan låta utreda saker och i utredningsdirektiven
              vara mer eller mindre tydlig med vad avsikten med utredningen
              är. Alla de här sakerna kunde man göra om man hade velat.
            </seg>
            <seg n="0181af2e">
              Jag tror att slutsatsen nu egentligen inte är att Tobias Billström
              inte vill uttala sig. Jag tror i stället att Tobias Billström
              precis nu har uttalat sig och att slutsatsen inte är att han inte
              kan säga huruvida det råder väpnad konflikt i Irak och Afghanistan
              eller ej utan att det inte gör det. Det är den enda logiska slutsatsen.
              Då är jag visserligen bönhörd på den punkten att jag har fått
              ett svar från Tobias Billström på frågan om han anser att det
              råder en väpnad konflikt eller inte, nämligen ett nekande svar.
              Men han har lika fullt lagt sig i en pågående rättsutövning, vilket
              var hans ursprungliga påstådda problem. Om man inte är beredd
              att vidta några som helst åtgärder låter man processen ha sin
              gång, och vad det leder till har vi redan sett.
            </seg>
            <seg n="ac0b5e3e">
              Jag försökte, och fick i det försöket stöd av socialdemokrater
              och miljöpartister i socialförsäkringsutskottet, ta initiativ
              till en snabböversyn av begreppet väpnad konflikt i utlänningslagen.
              Det valde alla allianspartier att motsätta sig. Jag vill nu fråga
              Tobias Billström: Är du ändå inte beredd att med förtur utreda
              vad väpnad konflikt innebär?
            </seg>
            <seg n="b5226afc">
              Fru talman! Jag ska återkomma i nästa inlägg till varför det
              är betydelsefullt att våga ta itu med de mycket svåra inre motsättningar
              som råder i såväl Irak som Afghanistan.
            </seg>
          </u>
          <note type="speaker" n="67334b97">
            Anf. 92 MAGDALENA STREIJFFERT (s):
          </note>
          <u who="Q4980790" xml:id="i-d10649ce7d0a3ea6-0" n="8a0edae7">
            <seg n="8c1da20f">
              Fru talman! Som nämnts fick vi med den nya process- och instansordningen
              en ny ordning som gjorde att vi lämnade över till migrationsdomstolarna
              och Migrationsöverdomstolen att ta ställning till de överklaganden
              som gjordes något som vi faktiskt var överens om och tyckte var
              bra. Men vad lagstiftningen då sade var också att man skulle föra
              över den praxis som fanns till migrationsdomstolarna och Migrationsöverdomstolen.
              I det här fallet sade man att det var väpnade konflikter i Afghanistan
              och Irak.
            </seg>
            <seg n="ebb09bd8">
              Det som jag trodde att vi skulle få höra av Kalle Larsson var
              att situationen inte har förbättrats utan snarare förvärrats,
              framför allt i Afghanistan där man ser ökade oroligheter. UD säger
              också att man inte ser någon förbättring den närmaste framtiden.
            </seg>
            <seg n="d32973ef">
              Samma sak är det med Irak. I dag har vi hört att 15 människor
              dödades och över 50 skadades på en marknad i Bagdad. Även om det
              tillfälligt har varit lite lugnare är det fortfarande väldigt
              oroligt i landet.
            </seg>
            <seg n="beb17cde">
              Sverige har tidigare följt UNHCR:s riktlinjer när det gäller
              att döma om människor ska få stanna eller inte. I det här fallet
              gjorde man inte det. UNHCR säger att människor från Irak och Afghanistan
              som söker asyl bör få stanna.
            </seg>
            <seg n="43e5399b">
              Jag och Socialdemokraterna anser, precis som Kalle Larsson och
              Vänsterpartiet, att situationen i dag i Irak och Afghanistan bör
              ingå under begreppet väpnad konflikt. Precis som Kalle Larsson
              sade lyfte vi fram detta i socialförsäkringsutskottet, men allianspartierna
              sade nej. Det handlar alltså om att utreda vad väpnad konflikt
              innebär för någonting. Framför allt sade man enligt den gamla
              praxisen att det var väpnad konflikt i Irak och Afghanistan, och
              nu gör man det inte. Vad är det som har hänt som gör att man i
              dag inte räknar situationen i Irak och Afghanistan som väpnad
              konflikt?
            </seg>
            <seg n="bad5a1f6">
              Vi politiker måste ju ha en vilja och åsikter. Man kan inte bara
              lämna över ansvaret till tjänstemän eller domare. Sedan är det
              klart att vi inte ska lägga oss i enskilda fall.
            </seg>
            <seg n="01fa6e07">
              Fru talman! Jag tycker att det är märkligt att migrationsminister
              Tobias Billström inte verkar ha någon vilja eller intention. Anser
              migrationsministern att man kan skicka tillbaka människor till
              Afghanistan och Irak, eller kan man det inte? Något svar har vi
              inte fått, även om Kalle Larssons analys är att han tycker så.
            </seg>
            <seg n="8759c8dd">
              En annan fråga gäller UNHCR, deras riktlinjer. Är det inte något
              som vi i Sverige bör följa? Är det inte någonting som vi ska gå
              i bräschen för?
            </seg>
            <seg n="0835c1e4">
              Jag tycker att vi verkligen måste våga stå upp för det vi tror
              på. Vi politiker måste ha någon vilja och åsikt. Jag anser att
              människor som kommer från Irak och Afghanistan inte ska skickas
              hem. Min fråga är: Vad anser Tobias Billström?
            </seg>
          </u>
          <note type="speaker" n="40a9f66d">
            Anf. 93 Statsrådet TOBIAS BILLSTRÖM (m):
          </note>
          <u who="unknown" xml:id="i-961e848dcf79ac20-1" n="99d56664">
            <seg n="4546b0e6">
              Fru talman! Först och främst ska jag säga att jag naturligtvis
              känner till att första instansen, Migrationsverket, så sent som
              i går fattade beslut där verket konstaterar att det råder inre
              väpnad konflikt i en del av Afghanistan.
            </seg>
            <seg n="cf81b3fd">
              Vad gäller de frågor som Kalle Larsson har ställt kan jag konstatera
              att det inte går att svara på något annat sätt än att ge det svar
              som Kalle Larsson tidigare fick. Detsamma gäller de frågor som
              Magdalena Streijffert ställde. Något initiativ att ändra utlänningslagens
              bestämmelser om skyddsbehövande i övrigt kan inte aktualiseras
              innan Migrationsöverdomstolen har haft möjlighet att närmare klargöra
              innebörden av bestämmelsen.
            </seg>
            <seg n="aaf8ce50">
              Jag måste säga att det blir ganska så allvarligt och anmärkningsvärt.
              Så sent som 2006 införde Socialdemokraterna själva i majoritet
              den nya process- och instansordningen. Man bestämde sig för en
              ordning där politiker inte fattade beslut om vem som skulle få
              lov att stanna och vem som inte skulle få lov att stanna. Det
              är en ordning med självständiga domstolar och ett självständigt
              Migrationsverk som ska fatta besluten i de här frågorna. Men nu
              helt plötsligt står Magdalena Streijffert här i kammaren och propagerar
              för exakt motsatt uppfattning. Vi politiker ska ha uppfattningar.
              Vi politiker ska styra och ställa. Vad hände med de självständiga
              domstolarna, Magdalena Streijffert? Om det som du säger här är
              Socialdemokraternas officiella uppfattning är det synnerligen
              anmärkningsvärt och måste i så fall betraktas som ett allvarligt
              avsteg från de principer som tidigare gällt för det partiet.
            </seg>
            <seg n="870ae102">
              Sedan vill jag gärna poängtera att den utvärdering av instans-
              och processordningen som har inletts måste få ta sin tid. Vad
              som kan behöva justeras i utlänningslagens skyddsbestämmelser
              kommer vi förhoppningsvis att bättre kunna svara på efter den
              särskilda utredarens arbete och efter de synpunkter som många
              säkert kommer att ge på utvärderingen. Frivilligorganisationerna
              till exempel kommer redan under utredningens gång att kunna lämna
              sina synpunkter genom en referensgrupp till utredningen. Att utvärderingen
              görs innebär naturligtvis inte att det inte finns enskilda frågor
              som behöver tas upp under mellantiden och leda till lagstiftning.
              Men det kan vara värt att betona att det redan sitter en utredning
              som tittar på de här frågorna i lugn och ro.
            </seg>
            <seg n="02446c30">
              UNHCR:s fakta, information och bedömningar tillvaratas i asylprocessen.
              Men det är inte att betrakta som en rättskälla som måste följas.
              Det är den lag som riksdagen, denna kammare, har beslutat om som
              Migrationsverket och domstolarna ska tillämpa. Utlänningslagen
              mer än uppfyller alla Sveriges internationella förpliktelser,
              till exempel flyktingkonventionen. Jag tycker att det är anmärkningsvärt
              när man lyssnar på debattdeltagarna att man inte funderar över
              detta. Vädjanden från UNHCR om att vi bör göra hänsynstaganden
              som går längre än vad det finns internationella överenskommelser
              om tar inte över den individuella bedömning som ska göras enligt
              utlänningslagen. I vissa fall svarar utlänningslagen mot vad UNHCR
              vädjar om. I andra fall finns det en skillnad.
            </seg>
            <seg n="2093aa60">
              Jag ska återvända till Kalle Larssons ursprungsfrågor. Är det
              nödvändigt för politiker att göra ställningstaganden? Självklart
              är det så, men absolut viktigast är att man står upp för de bedömningar
              och de principer som man en gång har varit med om att införa och
              besluta om. Jag deltog i arbetet i den här kammaren med att införa
              den nya instans- och processordningen. Jag påpekade under den
              resan alla de problem som fanns med att politiker gick in, tyckte
              och tänkte på olika sätt. Jag såg vad som hände i samband med
              den tillfälliga lagstiftningen, den som gav tusentals irakier
              med lagakraftvunna avvisningsbeslut en möjlighet att på nytt få
              sina fall omprövade. Vilka signaler skickade det ut i världen
              om vad vi egentligen står upp för? Vill vi ha ordning och reda
              i asylprocessen eller inte?
            </seg>
            <seg n="96138026">
              Allt detta har lett mig till den bedömning som jag står för här
              i kammaren i dag. Det är en bedömning som ligger diametralt motsatt
              till den som Kalle Larsson står för, att politiker ska kliva in
              precis när som helst i processen, kasta upp alla brickorna i luften,
              rensa spelbordet och strunta i de beslut som är fattade. Så agerar
              inte den här regeringen, och det är jag väldigt stolt över.
            </seg>
          </u>
          <note type="speaker" n="c447a25b">
            Anf. 94 KALLE LARSSON (v):
          </note>
          <u who="Q5937876" xml:id="i-fa837ed2c4e4714c-1" n="f5339d98">
            <seg n="99adcac4">
              Fru talman! De rena provokationerna om att kasta upp alla brickor
              i luften, vilja röja och ställa till det med allt möjligt när
              det gäller lagstiftning ska jag lämna därhän. Det är snarare uttryck
              för en viss desperation i Tobias Billströms position än någonting
              annat. Han är på otrygg mark nu. Han säger att man ska ha åsikter
              som politiker. Men strax innan säger han det kan den som läser
              det skriftliga protokollet mycket väl se att vi politiker inte
              ska ha uppfattningar. Okej, vilket är det som gäller? Vi ska ha
              uppfattningar om allting, men inte om det betyder något.
            </seg>
            <seg n="2a94853e">
              Ska man som politiker här i kammaren inte kunna säga vad man
              tycker om läget i Irak och Afghanistan? Om de 600 000 eller kanske
              över en miljon människor, beroende på vilka bedömare man räknar
              med, som har mist livet i Irak inte är offer för en väpnad konflikt,
              vad är de då offer för? Olyckliga omständigheter? Trafikolyckor?
              Jag vet inte. Jag tror att man med ganska stor säkerhet kan säga
              att de flesta i det här landet ser och anser att det råder väpnad
              konflikt i Irak.
            </seg>
            <seg n="895636c9">
              När det gäller Afghanistan är det uppenbart att stora delar av
              Afghanistan, majoriteten av de regioner som finns, dras med mycket
              betydande sociala motsättningar, inre, politiska och väpnade motsättningar
              och att de ockupationstrupper som har inträtt och tillsatt en
              marionettregim såväl i Afghanistan som i Irak inte har kontroll
              över majoriteten i territoriet. Vad kallar man ett sådant läge?
              Väpnad konflikt. Om man inte kallar det väpnad konflikt, vad kallar
              man det då? Det var någon borgerlig företrädare som sade att det
              är lite stökigt. Jag får upprepa svaret som vår partiledare gav:
              Lite stökigt, det är det i vårt sovrum hemma.
            </seg>
            <seg n="7910a41c">
              I Irak och Afghanistan råder väpnad konflikt. Det tror jag att
              de flesta människor i det här landet är på det klara med. Det
              är egentligen Tobias Billströms bekymmer. Han har en uppfattning
              som de flesta inte håller med om. Det är därför han påstår att
              han inte kan ha någon uppfattning. Men jag har, och jag vill påminna
              om det, gett ett stort antal exempel på hur man som migrationsminister
              kan påverka utan att falla i fällan att ge sig in i enskilda ärenden.
            </seg>
            <seg n="c4987c0b">
              Jag är väl medveten, fru talman, om att Tobias Billström var
              involverad i processen runt den nya instans- och processordningen.
              Det var jag också. Därför minns jag, och egentligen också Tobias
              Billström, att Moderaterna var det näst sista partiet att ansluta
              sig till uppfattningen att vi behövde en ny instans- och processordning
              över huvud taget. Socialdemokraterna var vid sittande utskottsmöte
              de allra sista. Vi får nog ajournera förhandlingarna en stund,
              sade de. Så kom de tillbaka till utskottsmötet och hade ändrat
              uppfattning och såg att det nu var majoritet om något som de också
              stödde.
            </seg>
            <seg n="f58e9abe">
              Men jag minns också vad Tobias Billström sade den 14 september
              när kammaren diskuterade den nya process- och instansordningen.
              Han sade så här: Dessa brister rättas nu i stort sett till i den
              nya ordningen. Vi kommer att få en praxis som blir transparent,
              möjlig att överblicka. I förlängningen får vi också det som alla
              hoppas på, nämligen en större trovärdighet för den svenska asylprocessen
              i förhållande till både den asylsökande och den svenska allmänheten.
            </seg>
            <seg n="8f9d532c">
              Menar Tobias Billström verkligen att tilltron till systemet blir
              större om han vägrar säga om det råder väpnad konflikt i Irak
              och Afghanistan eller inte, om man inte ens kan ansluta till vanligt
              normalt språkbruk? Vart tog trovärdigheten vägen? Det är möjligen
              den borgerliga regeringens fel. Men det blir också den nya process-
              och instansordningens fel om man på den skyller att man inte som
              politisk företrädare kan ta ställning.
            </seg>
            <seg n="78e7ee0c">
              Här har vi i vår uppfattning om att det faktiskt råder väpnad
              konflikt i Irak och Afghanistan stöd av en rad internationella
              aktörer. Svenska Afghanistankommittén, Internationella rödakorskommittén
              som är de som ska uttolka Genèvekonventionen, Human Rights Watch
              och ett flertal andra organisationer har samma uppfattning som
              vi men motsägs i dag av migrationsminister Tobias Billström.
            </seg>
          </u>
          <note type="speaker" n="ab8bcc48">
            Anf. 95 MAGDALENA STREIJFFERT (s):
          </note>
          <u who="Q4980790" xml:id="i-d10649ce7d0a3ea6-1" n="8a0edae7">
            <seg n="c7864f73">
              Fru talman! Det är synd att Tobias Billström inte lyssnade riktigt
              på vad jag sade i mitt anförande. Jag sade aldrig att vi politiker
              ska lägga oss i enskilda fall. Det är migrationsdomstolarna och
              Migrationsöverdomstolen som ska göra det. De gör det utifrån den
              lagstiftning som vi politiker fattar beslut om. Det måste naturligtvis
              vi politiker ha åsikter kring.
            </seg>
            <seg n="3afa1b48">
              När man beslutade om den nya instans- och processordningen sade
              man att praxis skulle föras över till domstolarna. När det gäller
              väpnad konflikt kan man tycka att även den praxisen skulle föras
              över. Detta gjordes alltså inte i samband med det beslut som har
              fattats. Vi politiker måste väl kunna ha åsikter om huruvida vi
              ska ändra i lagstiftningen eller inte. Att utreda vad som menas
              med väpnad konflikt är väl något som vi politiker absolut ska
              ha en åsikt om. Det var vad jag sade, Tobias Billström, ingenting
              annat.
            </seg>
            <seg n="a8f784ba">
              I en interpellationsdebatt, säkert med Kalle Larsson, sade Tobias
              Billström att det är bra att andra än politiker fattar beslut
              i enskilda ärenden eftersom vi politiker sitter instängda på våra
              rum och kanske inte riktigt har koll på verkligheten. Det får
              stå för Tobias Billström. Jag tycker att det är viktigt att vi
              politiker är ute och lyssnar till de internationella aktörer som
              Kalle Larsson pratade om. Jag tycker att det är viktigt att vi
              tar till oss det som händer i omvärlden och lyssnar på de människor
              som flyr och riskerar sina liv i Afghanistan och Irak. Därför
              tycker jag att vi politiker måste kunna ha en åsikt om huruvida
              vi ska ändra lagstiftningen när det gäller hur vi definierar väpnad
              konflikt.
            </seg>
          </u>
          <note type="speaker" n="fa9de183">
            Anf. 96 Statsrådet TOBIAS BILLSTRÖM (m):
          </note>
          <u who="unknown" xml:id="i-961e848dcf79ac20-2" n="99d56664">
            <seg n="0fe7fc95">
              Fru talman! Det sista resonemanget imponerade inte särskilt mycket.
              Det här handlar inte om huruvida man ska ha åsikter. Det handlar
              om när man har åsikter. Jag har sagt att det självklart är viktigt
              att följa de processer som nu äger rum. Det är viktigt att studera
              den praxis som bildas i domstolarna och ytterst i migrationsdomstolen.
            </seg>
            <seg n="b2ff7606">
              Magdalena Streijffert vill att jag som statsråd ska gå in och
              börja styra och ställa och ha åsikter och lägga mig i rättstillämpningen
              innan processen har löpt färdigt. Det är liktydigt med att justitieministern
              innan en dom är avkunnad i en rättssak ska gå ut och säga: Jag
              har för övrigt åsikten att lagstiftningen bör ändras.
            </seg>
            <seg n="d92fee89">
              Jag är fullt medveten om skillnaden mellan att uttala sig i enskilda
              fall och att ta ställning till lagstiftningen. Det är inte det
              vi diskuterar. Vi diskuterar huruvida det är rätt och riktigt
              att vi politiker, efter att en gång i världen ha fattat beslut
              i denna kammare, under en socialdemokratisk regering, om att vi
              inte längre skulle ha en ordning med utlänningsnämnd och politiker
              som bestämmer, utan självständiga domstolar där praxis bildas
              genom domstolarnas utfall, helt plötsligt skulle gå tillbaka i
              de hjulspår som vi har dömt ut som felaktiga.
            </seg>
            <seg n="ed68aaab">
              Det förvånar mig oerhört att vi har den här diskussionen. Det
              förvånar mig framför allt att jag gång efter annan har den här
              diskussionen med Kalle Larsson som var en sådan ivrig tillskyndare
              och som ansåg det fullständigt felaktigt med politiker som styrde
              och ställde. Vänsterpartiet kom väldigt tidigt till insikt om
              att det var fel. Det var då. Nu är det helt rätt att politiker
              går in och gör ställningstaganden.
            </seg>
            <seg n="3a172d66">
              Det är just det som är diskrepansen och som är intressant att
              notera: När det inte passar Vänsterpartiet och uppenbarligen inte
              heller Socialdemokraterna ska politikerna in i processen.
            </seg>
            <seg n="18debeed">
              Jag tycker att det är intressant att rekapitulera ordningen.
            </seg>
            <seg n="e44e1f8e">
              I den mån vi ska göra bedömningar i det här landet ska det göras
              via Migrationsverket och migrationsdomstolar och Migrationsöverdomstolen.
              De avgör hur begreppen ska tillämpas i utlänningsmål. I vad mån
              det bör överensstämma med någon av de konfliktnivåer som anges
              i den internationella humanitära rätten är jag inte beredd att
              uttala någon mening om. Jag har inte som statsråd ansvar för hur
              de svenska myndigheterna tolkar lagstiftningen under processens
              gång. Däremot kan man göra bedömningar i bredare bemärkelse, men
              jag tycker inte att man ska göra det innan domstolarnas bedömning
              ligger på bordet.
            </seg>
            <seg n="b8636bf8">
              Kalle Larsson var inne på UNHCR:s inställning i de här frågorna.
              Låt mig peka på att UNHCR har avgivit en forskningsrapport som
              organisationen helt nyligen har publicerat om de irakiska asylsökande
              i EU under åren 20032007, alltså en substantiell tidsperiod. Där
              sägs uttryckligen att det svenska svaret på den irakiska flyktingkrisen
              varit unikt genom sin exceptionella generositet.
            </seg>
            <seg n="a46fd998">
              Jag tror att det ligger väldigt nära vad UNHCR mer officiellt
              anser om vilka resultat den svenska flyktingpolitiken ger när
              den tillämpas på asylsökande från Irak.
            </seg>
            <seg n="69a2936f">
              Det kan också vara värt att nämna för kammarens protokoll, som
              Kalle Larsson alltid visar en sådan stor uppmärksamhet, att en
              mycket stor majoritet av de irakiska asylansökningarna faktiskt
              leder till uppehållstillstånd i Sverige. När man lyssnar på Kalle
              Larssons och Magdalena Streijfferts uttalanden får man intrycket
              att det skulle vara motsatsen. Många av de afghanska asylsökande
              har också fått uppehållstillstånd. Det kan väl också vara värt
              att notera i sammanhanget.
            </seg>
          </u>
          <note type="speaker" n="9d9cb8db">
            Anf. 97 KALLE LARSSON (v):
          </note>
          <u who="Q5937876" xml:id="i-fa837ed2c4e4714c-2" n="f5339d98">
            <seg n="f2fc4b26">
              Fru talman! När vi talar om UNHCR kan vi möjligen till protokollet
              anteckna att uppfattningen om Afghanistan är en annan än den man
              nu ger uttryck för i beslut från Migrationsverket. Man vill ta
              alla personer från södra delarna av Afghanistan. Man är trots
              allt tvungen att erkänna att det råder väpnad konflikt eftersom
              regeringen själv sade det i en proposition i våras för att legitimera
              den svenska närvaron genom Isafstyrkan. De ska i stället sändas
              till Kabul mot UNHCR:s riktlinjer, om inte dessa personer har
              mycket goda nätverk som kan skaffa arbete och social trygghet.
            </seg>
            <seg n="338923e3">
              Jag får möjligen ta åt mig av berömmet. Tobias Billström sade:
              Det sista imponerar inte. Det måste ju betyda att det tidigare
              imponerade ganska mycket. Jag tror att det egentligen är så också.
              Jag tror att Tobias Billström själv känner att han är ute på ganska
              hal is och att han har problem med argumentationen. Det är väl
              därför han återkommer till att läsa högt ur sitt färdigskrivna
              svar i stället för att argumentera i sak.
            </seg>
            <seg n="787158fa">
              Jag tycker inte att politiker ska styra när det blir en styrning
              i min riktning och att de inte ska styra när det inte blir det.
              Min kritik mot Utlänningsnämnden var både att det blev en politisk
              styrning och att det saknades en rättssäkerhet. Det var en bristande
              insyn. Det var inte något tvåpartsförfarande. Det var ungefär
              de argument som Moderaterna så småningom anslöt sig till.
            </seg>
            <seg n="e305eb3f">
              Jag har noggrant läst Tobias Billströms anförande från den 14
              september då vi diskuterade detta. Ingenstans kan jag se att Tobias
              Billström säger: Vad skönt, nu slipper vi politiker ha åsikter.
            </seg>
            <seg n="a13d4b59">
              En bild kommer ändå för mina ögon. När Tobias Billström tillsammans
              med Carl Bildt så småningom vågar resa ned till Bagdad ser jag
              i tidningen Tobias Billström stå ett och ett halvt steg bakom
              Carl Bildt iförd säkerhetsväst. Varför var det så nödvändigt om
              det nu är så lugnt och fint i Bagdad? Var det mot alltför stark
              solbränna?
            </seg>
          </u>
          <note type="speaker" n="77269f4a">
            Anf. 98 Statsrådet TOBIAS BILLSTRÖM (m):
          </note>
          <u who="unknown" xml:id="i-961e848dcf79ac20-3" n="99d56664">
            <seg n="eefd72ef">
              Fru talman! Kalle Larssons konspirationsteorier om Migrationsverket
              kan vi lämna åt sidan. Det är så dumt så det behöver inte kommenteras.
            </seg>
            <seg n="c31d8ff4">
              Däremot var det intressant att höra hans uttalande om att han
              tyckte att det saknades en rättssäkerhet i den gamla ordningen.
              Den rättssäkerheten skulle nu uppstå genom att vi politiker går
              in och styr och ställer i domstolarna och deras beslut och talar
              om vad de ska tycka och tänka. Det är verkligen till att vara
              logisk här i kammaren under eftermiddagen, måste jag säga.
            </seg>
            <seg n="66c8f4fb">
              Fru talman! Vi har fått tydliga och klara besked i den här debatten
              om var Vänsterpartiet och tyvärr också Socialdemokraterna, verkar
              det som, står i de här frågorna. Den nya instans- och processordningen
              vill man ställa åt sidan. Den är inte intressant längre. Det betyder
              ingenting att vi har en allmän ordning i det här landet med självständiga
              domstolar och självständiga myndigheter. Passar det inte politiska
              partier kastar man ett visst antal års utredande åt sidan och
              vill att vi ska gå in och fatta helt motstridiga beslut.
            </seg>
            <seg n="ee93ac10">
              Jag kan tala om för kammaren att regeringen inte kommer att göra
              det. Jag kommer inte, som statsråd, att medverka till det. Vi
              ska ha precis den ordning som vi har lagt fast. Vi ska se till
              att på individuell grund pröva, i domstolarna, i en tvåpartsprocess
              de skyddsskäl som människor anför, oavsett varifrån i världen
              de kommer.
            </seg>
            <seg n="dbce51cf">
              Vi ska se till att ge människor skydd när de uppfyller de skyddskriterier
              som är fastställda, och vi ska se till att ha en aktiv återvändandepolitik
              för den som får avslag. Det är regeringens linje. Det är en linje
              som jag är mycket stolt över att kunna stå upp för, inte minst
              eftersom det visar sig, när man tittar på de faktiska siffrorna,
              att väldigt många av dem som kommer hit uppfyller skyddskriterierna
              när bedömningen och prövningen väl är avslutad. Vi har ett gott
              renommé ute i världen när det gäller vår flyktingpolitik och har
              över huvud taget ingenting att skämmas över när det gäller de
              här frågorna.
            </seg>
            <seg n="abc58244">
              Sedan finns det alltid saker och ting som kan bli bättre. Självfallet
              är det så. Det är ju därför vi har tillsatt en översyn av instans-
              och processordningen för att kunna fila av de vassa hörnen och
              ta in de intryck som vi har hört när vi har haft synpunkter och
              tagit in dem från frivilligorganisationer och andra. Det arbetet
              kommer att fortgå.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="60e4d3ac">
            13 § Svar på interpellation 2007/08:111 om Frontex och asylrätten
          </note>
          <note type="speaker" n="99048265">
            Anf. 99 Statsrådet TOBIAS BILLSTRÖM (m):
          </note>
          <u who="unknown" xml:id="i-961e848dcf79ac20-4" n="99d56664">
            <seg n="8dcea428">
              Fru talman! Kalle Larsson har frågat mig vilka åtgärder jag avser
              att vidta för att ingen person som har skyddsskäl eller som är
              skyddsbehövande i övrigt genom Frontex operationer ska hindras
              från att nå Europeiska unionen, vilka initiativ jag avser att
              ta för att Sverige ska avbryta samarbetet med Frontex till dess
              att Frontex inte längre hindrar människor med skyddsbehov att
              söka asyl i Europeiska unionen samt vilka initiativ jag avser
              att ta för att verka för att legala möjligheter tillskapas för
              att söka asyl inom Europeiska unionen.
            </seg>
            <seg n="bd1b0f48">
              Kalle Larsson tar upp viktiga frågor att debattera i denna kammare.
            </seg>
            <seg n="e9675a79">
              För att diskussionen ska bli konstruktiv måste man identifiera
              vilka de grundläggande problemen är. Enligt min mening handlar
              det i grunden till övervägande del om en otillräcklig ekonomisk
              och social utveckling i många länder i EU:s närområden. Denna
              utmaning måste mötas på flera plan, primärt av de berörda länderna
              själva genom att driva på sin ekonomiska och sociala utveckling.
              EU och dess medlemsstater har en viktig roll för att stödja sådana
              strävanden, bland annat genom utvecklingssamarbetet och handelspolitiken.
            </seg>
            <seg n="fa425244">
              Ökade möjligheter att invandra till Sverige och andra EU-länder
              för att arbeta kan och bör enligt min mening utgöra en del av
              sådana åtgärder. Det är utan tvekan en av de viktigaste migrationspolitiska
              åtgärder som kan vidtas för att förebygga att människor riskerar
              livet när de försöker ta sig till Europa för att få en bättre
              framtid.
            </seg>
            <seg n="afd23931">
              Sverige har redan inlett arbetet med att vidga möjligheterna
              att invandra för att arbeta här i vårt land, och regeringen avser
              att lägga fram en proposition nästa år. Även om de flesta EU-länder
              har liknande behov som Sverige har arbetet med att öppna unionen
              för arbetskraftsinvandring tagit fart i viss mån först på allra
              senaste tiden. Min förhoppning är att Sverige ska ligga i framkant
              och fungera som en inspiration för övriga EU-länder. Behovet av
              arbetskraft i Europa växer. Utökade möjligheter till arbetskraftsinvandring
              erbjuder människor en möjlighet att komma till Europa och skapa
              sig en bättre tillvaro. Att öppna fler vägar att komma till Europa
              är något som alla tjänar på.
            </seg>
            <seg n="342da7b3">
              Fru talman! Frågan om Sveriges samarbete med den europeiska gränsbyrån,
              Frontex, har tidigare i veckan varit föremål för diskussion i
              denna kammare. Som justitieministern angav i sitt svar på Kalle
              Larssons interpellation om militariseringen av EU:s yttre gräns,
              2007/08:110, framgår av förordningen om Frontex inrättande att
              i dess huvuduppgifter ingår genomförandet av gemensamma operationer
              avseende kontroll och övervakning av de yttre gränserna. En person
              som åberopar behov av skydd vid EU:s yttre gränser har rätt att
              få sin ansökan prövad. Frontex verksamhet får naturligtvis inte
              undergräva denna möjlighet.
            </seg>
            <seg n="54f59e02">
              Kalle Larsson ställer nu frågan vilka åtgärder jag avser att
              vidta för att vi från svensk sida ska avbryta samarbetet med Frontex.
              Ett svenskt deltagande i Frontex arbete ger oss större möjlighet
              att bevaka det starka intresse vi har att alla gemensamma operationer
              ska genomföras med full respekt för mänskliga rättigheter och
              principen om non-refoulement i den internationella flyktingrätten.
              Jag delar därför inte Kalle Larssons uppfattning att det finns
              anledning att avbryta vårt samarbete med Frontex.
            </seg>
            <seg n="49385c2c">
              Flera av de gemensamma operationer som genomförts av Frontex
              har gällt övervakningen av EU:s yttre havsgränser. När det gäller
              gränskontrollen till sjöss finns, som Kalle Larsson påpekat, vissa
              oklarheter kring hur regelverken gällande internationell havsrätt,
              främst i de delar som rör sjöräddning, ska tillämpas. Kommissionen
              har därför genomfört en studie på temat och leder också arbetet
              i den kommitté som ska utarbeta riktlinjer för Frontexsamordnade
              operationer till sjöss. I denna kommitté deltar förutom medlemsstaterna
              och Frontex även organisationer som FN:s flyktingkommissarie,
              UNHCR, och International Organization for Migration, IOM. Som
              justitieministern tidigare har framhållit i riksdagen är det nödvändigt
              att dessa oklarheter reds ut.
            </seg>
            <seg n="29b04bdd">
              Fru talman! På Kalle Larssons fråga om att skapa legala möjligheter
              för att söka asyl inom EU skulle jag kunna svara att detta redan
              skett genom att alla medlemsstater har åtagit sig förpliktelserna
              enligt FN:s flyktingkonvention och gemensamt antagit skyddsgrundsdirektivet.
              Men jag förstår att frågan är vidare och avser dem som inte redan
              har tagit sig till ett EU-land. Sverige är aktiv förespråkare
              för en gemensam asylpolitik i EU, och enligt min uppfattning måste
              en sådan politik också omfatta insatser för skyddsbehövande som
              uppehåller sig utanför EU. En konkret åtgärd av detta slag är
              vidarebosättningsprogram i samarbete med UNHCR, där skyddsbehövande
              överförs för stadigvarande bosättning. Sverige har sedan flera
              årtionden en sådan så kallad flyktingkvot. Fler EU-länder än vad
              som för närvarande är fallet bör ha ett sådant fortlöpande program.
              Sverige stöder även aktivt förslaget om ett gemensamt vidarebosättningsprogram
              för EU. Det är gemensamt med andra medlemsstater i EU som Sverige
              kan göra insatser som kan få verkligt påtaglig positiv effekt
              i närområdena till EU.
            </seg>
          </u>
          <note type="speaker" n="51f65e6a">
            Anf. 100 KALLE LARSSON (v):
          </note>
          <u who="Q5937876" xml:id="i-fa837ed2c4e4714c-3" n="f5339d98">
            <seg n="70d677fc">
              Fru talman! Under de senaste 1015 åren har murarna runt Europa
              byggts högre. Det har gjorts av socialdemokratiska regeringar
              tidigare med Moderaternas aktiva stöd i denna kammare, och det
              fullföljs nu av en moderatledd regering med stöd av allianspartierna.
              Det har handlat om transportörsansvar, Dublinförordningen och
              Schengenavtalet. Listan kan göras lång över olika åtgärder syftande
              till att hindra människor från att komma in i EU och söka asyl.
            </seg>
            <seg n="2e2c2394">
              Någon kan tycka att jag är för hård polemisk, rent av. Men faktum
              är ju att verkligheten talar ett annat språk. För runt om EU:s
              yttre gräns, också nu Sveriges yttre gräns, dör människor som
              har förhoppningar om att komma till EU, kanske till Sverige, för
              att söka asyl eller i övrigt skaffa sig ett bättre liv och en
              bättre framtid.
            </seg>
            <seg n="93d83b0a">
              Detta är ett resultat av den här politiken. Hade det funnits
              legala vägar in i EU så hade dessa farliga resor inte varit nödvändiga.
              Hade det funnits möjligheter att söka asyl exempelvis på svenska
              ambassader i utlandet, vilket vi länge från Vänsterpartiets sida
              har förespråkat, hade man inte tvingats över bergspass eller i
              rangliga fartyg över Medelhavet för att söka asyl. Därför blir
              politiken också ansvarig för det som just nu sker.
            </seg>
            <seg n="ae3b96b5">
              Då kan man svara på två olika sätt på detta. Man kan se det,
              beklaga det och fortsätta bygga murar det är i allt väsentligt
              Tobias Billströms svar eller man kan se det, beklaga det och försöka
              göra någonting för att hävda asylrätten och stärka människors
              möjligheter att komma till EU och Sverige och söka asyl. Vi väljer
              det senare.
            </seg>
            <seg n="ee01f0fd">
              Det svar som jag nu har fått är fylligare än vi har varit med
              om under våra tidigare omgångar men lämnar en hel del frågor obesvarade.
              Poängen med Frontex, vilket är känt från inte minst de diskussioner
              som vi har fört från socialförsäkringsutskottets sida med personer
              inom EU-kommissionen, är att människor ska hållas utanför EU:s
              yttre gräns. Man har nämligen kommit på det så smart att om människor
              inte når EU:s yttre gräns har de inte heller rätten, enligt EU:s
              åsikt, att söka asyl. Tobias Billström säger i svaret: En person
              som åberopar behov av skydd vid EU:s yttre gränser har rätt att
              få sin ansökan prövad. Men själva syftet med Frontex är ju att
              man inte ens ska nå EU:s yttre gräns. Därför samverkar Frontex
              och EU på olika sätt med de länder som finns utanför EU för att
              man ska stanna med båtarna i hamnarna för att man inte ens ska
              kunna lämna det land som man ibland tvingas fly från.
            </seg>
            <seg n="cbbfc333">
              Tobias Billström säger att han instämmer i att det finns vissa
              oklarheter kring hur sjörätten fungerar. De oklarheterna har till
              exempel handlat om att sju tunisiska fiskare är åtalade därför
              att de räddade ett antal migranter som hade lidit sjönöd. De hade
              tagit dem till närmaste hamn, som sjörätten föreskriver, men åtalades
              för människosmuggling. Man kan kalla det oklarheter om man vill.
              Jag kallar det en skandal.
            </seg>
            <seg n="17530f09">
              Jag ser att de svar som ges av Tobias Billström på frågan om
              vad som skulle kunna bli bättre är dem vi känner till sedan förut.
              Det handlar om lite fler kvotflyktingar. Ja, det är en politik
              som många före Tobias Billström i den här kammaren har talat om.
              Det var väl, om jag inte minns fel nu menar jag allvar; inga jämförelser
              i övrigt den enda lösning som Ny demokrati kom med på sin tid:
              fler kvotflyktingar. Och så pratar man om arbetskraftsinvandring,
              som om det skulle lösa problemet för den som faktiskt är tvungen
              att fly sitt hemland.
            </seg>
          </u>
          <note type="speaker" n="25f9ec1f">
            Anf. 101 MAGDALENA STREIJFFERT (s):
          </note>
          <u who="Q4980790" xml:id="i-d10649ce7d0a3ea6-2" n="8a0edae7">
            <seg n="165ca358">
              Fru talman! Det är en mycket angelägen fråga som Kalle Larsson
              tar upp i sin interpellation, och jag är glad att vi nu får möjlighet
              att diskutera Frontex med migrationsministern.
            </seg>
            <seg n="4cb9e52c">
              När jag blev invald i socialförsäkringsutskottet fick jag läsa
              på lite grann om de frågor som behandlas i utskottet. En sådan
              gällde Frontex. I det papper jag läste stod att en av Frontex
              uppgifter var att stärka asylrätten, alltså göra det möjligt att
              praktiskt kunna söka asyl när man kom till EU. Samtidigt kände
              jag mig lite skeptisk till att man talade om kommandostyrkor och
              insatser och att den svenska militärmakten hört av sig om de kunde
              få hjälp med lite olika saker för att använda i dessa insatser.
            </seg>
            <seg n="a017e187">
              Allteftersom får vi rapporter om de insatser som Frontex gör.
              Tyvärr visar det sig att människor skickas tillbaka. De ges inte
              möjlighet att söka asyl. Samtidigt får vi dagligen höra hur människor
              från Afrika riskerar sina liv i dåliga båtar när de försöker ta
              sig in i EU. Senast i går hörde vi att människor drunknar på vägen
              hit.
            </seg>
            <seg n="a1e9cb05">
              Vi har hört att Frontex inte får rädda liv eftersom det inte
              ligger inom deras ansvarsområde. Då kan man fråga sig vad Frontex
              funktion egentligen är. Vad har Frontex blivit? Vad har det utvecklats
              till? I Europa finns främlingsfientliga krafter som vinner mark,
              vilket gör att gränserna stängs alltmer även i andra länder.
            </seg>
            <seg n="e91575ea">
              Det är bra att vi ska ha en gemensam asyl- och flyktingpolitik.
              Jag tycker att det är viktigt att vi tar ett solidariskt ansvar
              i Europa. Sedan kan man även diskutera USA:s ansvar, men det gör
              vi inte här och nu. Jag tycker också att det är bra med fler kvotflyktingar,
              och jag är positiv till arbetskraftsinvandring. Men egentligen
              är det inte lösningen på det här problemet.
            </seg>
            <seg n="92d7cae5">
              Ett problem är att Frontex funktion är så oklar. Den används
              mest till att försöka hindra människor från att komma över våra
              gränser. Det fick vi höra när vi besökte EU-kommissionen. Det
              sades uttryckligen från kommissionens sida. Därför vill jag fråga:
              Varför reagerar inte Sverige mer på detta? Varför kritiserar vi
              inte EU för det som håller på att hända med Frontex?
            </seg>
            <seg n="563d0aaa">
              Visst, de lösningar vi får i svaret från statsrådet är till viss
              del bra, men jag anser inte att det är tillräckligt. Jag kanske
              inte sällar mig till Kalle Larsson och säger att vi ska avbryta
              samarbetet, men vi måste i alla fall kritisera det som håller
              på att hända och försöka se till att Frontex har en funktion som
              stärker asylrätten och verkligen ger människor möjlighet att söka
              asyl.
            </seg>
          </u>
          <note type="speaker" n="d308d0b3">
            Anf. 102 Statsrådet TOBIAS BILLSTRÖM (m):
          </note>
          <u who="unknown" xml:id="i-961e848dcf79ac20-5" n="99d56664">
            <seg n="b9ddfda0">
              Fru talman! Först och främst är det viktigt att avliva en del
              myter. Gemensamma Frontexoperationer handlar inte om att beröva
              flyktingar och skyddsbehövande i övrigt rätten att söka skydd.
              Tvärtom kan människor i olika nödsituationer genom gränskontrollerna
              ges möjlighet att i ett tidigare skede komma i kontakt med representanter
              för de olika medlemsstaterna och därmed få en eventuell ansökan
              om asyl prövad.
            </seg>
            <seg n="cc6907c0">
              Frontex har endast mandat att utföra själva gränskontrollen.
              Hanteringen och prövningen av asylansökningarna måste och ska
              utföras av de behöriga nationella myndigheterna. Det finns säkert
              saker och ting som kan förbättras i dessa delar, men det är mandatet.
            </seg>
            <seg n="b39b14b1">
              Frontex har för övrigt också utvecklat en gemensam utbildningsplan
              för alla europeiska gränskontrollanter. Utbildningsplanen har
              tagits fram i samarbete med FN:s flyktingkommissariat och UNHCR
              och innehåller bland annat ett avsnitt som rör just rätten att
              söka asyl. De gränskontrollanter som deltar i europeiska gränskontrolloperationer
              är därför välutbildade på området.
            </seg>
            <seg n="1a4b9a32">
              Sedan är det viktigt att peka på den koppling som finns mellan
              arbetskraftsinvandring och asyl, även om varken interpellanten
              eller Magdalena Streijffert tycker att det är något bra argument.
              Det är emellertid så att vi inom EU under de senaste åren sett
              en ökad migrationsinströmning sjövägen framför allt till Medelhavsområdet
              men även till Kanarieöarna. Enligt uppgift från EU:s södra medlemsstater
              söker endast ett fåtal av de migranter som anländer dit asyl,
              trots att bland annat spanska myndigheter och UNHCR särskilt frågat
              om detta. Den övervägande majoriteten har i stället sökt sig till
              EU för att kunna arbeta här.
            </seg>
            <seg n="fb4489ca">
              De människor som söker internationellt skydd måste naturligtvis
              få sin sak prövad. Jag utgår från att vi är överens om det i kammaren.
              Men det är alltså bara en liten del av hela problematiken. Därför
              anser regeringen att frågan måste ses i ett bredare perspektiv
              som även inkluderar möjligheten till laglig arbetskraftsinvandring.
              Utökade möjligheter till arbetskraftsinvandring erbjuder människor
              en laglig möjlighet att komma till Europa. Det är något som vi
              från svensk sida verkar för i arbetet inom EU.
            </seg>
            <seg n="97a78d4e">
              Till Magdalena Streijffert måste jag säga, apropå uppgiften att
              Frontex på något vis skulle vara förbjudet att rädda liv, att
              det inte stämmer. Frontex har sin rättsliga grund i den artikel
              i EU-fördraget som reglerar personkontrollen vid de yttre gränserna,
              och byråns mandat är därför begränsat till just personkontroller.
              Så är det. Så är det formulerat. De EG-rättsliga förutsättningarna
              innebär alltså att Frontex inte kan ha exempelvis sjöräddning
              som sin uttalade uppgift. Det har medlemsstaterna kommit överens
              om. Däremot lyder naturligtvis de fartyg som ingår i en sådan
              operation eller i en Rabitinsats under internationella överenskommelser
              om havsrätt och sjöräddning.
            </seg>
            <seg n="83fee6da">
              Vilken slutsats leder då detta till? Jo, att Frontex bidrar till
              att de facto rädda livet på nödställda människor även om det inte
              ingår i byråns uttalade mandat, alltså tvärtemot Magdalena Streijfferts
              felaktiga påstående om att Frontex inte får lov att rädda liv.
              Det stämmer, som sagt, inte alls.
            </seg>
          </u>
          <note type="speaker" n="8a719202">
            Anf. 103 KALLE LARSSON (v):
          </note>
          <u who="Q5937876" xml:id="i-fa837ed2c4e4714c-4" n="f5339d98">
            <seg n="b6a0ed24">
              Fru talman! Ska vi ta det där sista först? Nyligen avlämnades
              nämligen till EU-parlamentet en rapport som med all önskvärd tydlighet
              visar att antalet dödsoffer vid EU:s, och därmed Sveriges, yttre
              gräns ökat de senaste åren i takt med att man byggt högre murar.
              Vi ser också att fler dör i dag eftersom de är tvungna att ta
              andra vägar än de gränsövergångar som kontrolleras av Frontex
              och andra instanser, vilka försöker hindra människor från att
              söka asyl. Hur mycket högre man än bygger murarna kommer människor
              att fortsätta att lämna sina hemländer och söka skydd undan förföljelse.
              Många tvingas nämligen till det.
            </seg>
            <seg n="62128755">
              Är det då bara fråga om människor som har skyddsbehov? Det vet
              vi i och för sig inte, för många av dem som anser sig ha skyddsbehov
              kanske inte har det enligt de bedömningar som kommer att göras.
              Många kanske flyr från ekonomisk misär, framstampad av det internationella
              storkapitalet där man fiskat ut haven utanför Afrikas kust. Visst,
              man kan säkert ha synpunkter på att de inte bör får komma till
              Sverige och EU, men man bör nog inse att även vi har ett finger
              med i spelet vad gäller anledningen till att människor lämnar
              sina hemländer.
            </seg>
            <seg n="653424f6">
              Jag ska ge Tobias Billström en bild av vad som händer i verkligheten.
              Jag vet att det är ett retoriskt grepp som vi alla ibland tar
              till när vi ska låtsas att vi vet mer än andra och andra så att
              säga anses leva i något slags politikervärld eller liknande. I
              det här fallet tror jag dock att det är sant. När Tobias Billström
              säger att människor ska garanteras rätten att söka asyl, och att
              endast ett fåtal av dem som kommer över Medelhavet eller till
              EU:s yttre kust eller gräns söker asyl, är han uppenbarligen omedveten
              om att det som myndigheterna i dag i praktiken gör är att försöka
              pressa människor att inte söka asyl.
            </seg>
            <seg n="ec43c6c9">
              Jag befann mig på Kanarieöarna strax före midsommar, för snart
              ett halvår sedan. Jag var där eftersom vi ville besöka de flyktingläger
              och förvar som människor hamnar i, de människor som trots Frontex
              intentioner lyckas ta sig tillräckligt nära Kanarieöarnas kust
              för att de enligt internationell rätt inte ska kunna sändas tillbaka.
              Det var människor som flytt från politiska konflikter i Senegal
              och Kongo och från politiskt förtryck i Algeriet och Marocko.
              De hade fått uppmaningar från såväl personal som myndighetsföreträdare
              i övrigt att inte söka asyl, tvärtemot vad Tobias Billström nu
              säger.
            </seg>
            <seg n="6197eaaf">
              Flera av flyktingarna sade att de fått uppfattningen att om de
              sökte asyl skulle de aldrig mer kunna återvända till sina hemländer.
              Vem vågar söka asyl i ett läge när möjligheten att få det är så
              begränsad som den är inom EU i dag?
            </seg>
            <seg n="77f84286">
              Jag lyfter fram detta inte för att Tobias Billström är ansvarig
              för spansk flyktingpolitik utan för att många av dessa beslut
              och tillvägagångssätt är sådana som den spanska regeringen och
              de spanska myndigheterna behöver ta itu med. Men det är också
              Sveriges yttre gräns. Och om man inte kan ta sig in i EU över
              Medelhavet, vilken väg ska man då ta?
            </seg>
            <seg n="059b453f">
              Jag vill fråga Tobias Billström om han kan ge garantier för att
              alla personer som möts av Frontex i samband med deras operationer
              får rätt att söka asyl. Om så är fallet måste jag få fråga varför
              det är så viktigt att Sverige medverkar. Jag läser i interpellationssvaret:
              Ett svenskt deltagande i Frontex arbete ger oss större möjlighet
              att bevaka det starka intresse vi har att alla gemensamma operationer
              ska genomföras med full respekt för mänskliga rättigheter och
              principen om non-refoulement i den internationella flyktingrätten.
              Är det så illa att det inte skulle ske om Sverige inte var med?
            </seg>
          </u>
          <note type="speaker" n="6bec2c81">
            Anf. 104 MAGDALENA STREIJFFERT (s):
          </note>
          <u who="Q4980790" xml:id="i-d10649ce7d0a3ea6-3" n="8a0edae7">
            <seg n="f682c1dc">
              Fru talman! Jag börjar också med det sista som du sade: att Frontex
              får rädda liv. De uppgifter jag har fått är från EU-kommissionären
              på området och justitieminister Beatrice Ask. Man sade dock också
              att man ville ändra ordningen. Detta var i somras. Jag hoppas
              att det är gjort. Migrationsministern kanske har mer information
              än jag; i så fall är det glädjande.
            </seg>
            <seg n="06b49b7c">
              Återigen: Det kommer massor av rapporter om Frontex roll och
              om hur människor har hindrats från att söka asyl. Jag tycker att
              det är någonting man ska ta allvarligt på. Jag undrar, migrationsministern,
              om det inte är så att man borde fundera på att lyfta fram detta
              inom EU. Vad jag förstår har man inte funderat på vilken Frontex
              funktion är. Är den att bevaka gränserna och försöka mota ut människor
              och skicka tillbaka dem dit varifrån de kom? Det hörde vi när
              vi var hos kommissionen i Bryssel. Eller ska man stärka asylrätten
              och ge människorna möjlighet att komma till EU för att söka asyl?
            </seg>
            <seg n="b9664f2a">
              En annan fråga gäller UNHCR:s roll, som du nämnde tidigare. Det
              är jättebra att de är med i arbetet med att ta fram riktlinjer,
              men jag har också hört att det finns möjligheter för dem att vara
              med under operationerna och insatserna. Jag vill höra vad migrationsministern
              vet om detta. Vi vet att UNHCR inte har så mycket pengar. Det
              är svårt för dem att vara med under insatserna, men vad gör EU
              för att detta ska kunna ske?
            </seg>
          </u>
          <note type="speaker" n="d77f6942">
            Anf. 105 Statsrådet TOBIAS BILLSTRÖM (m):
          </note>
          <u who="unknown" xml:id="i-961e848dcf79ac20-6" n="99d56664">
            <seg n="a963eca0">
              Fru talman! Först och främst, Magdalena Streijffert: Jag har
              inte någon annan information än kammarens protokoll från debatten
              häromdagen, där justitieministern deltog. Hon sade att Frontex
              naturligtvis har samma skyldighet som alla andra i akuta lägen,
              det vill säga när det gäller att rädda liv. Så var den saken avklarad!
              Det finns inga oklarheter på denna punkt i regeringens hållning.
            </seg>
            <seg n="83bd3350">
              Den vidare frågan gäller vad som kan göras för att bygga ut ett
              bättre och mer välfungerande system på europeisk nivå för att
              hantera asyl- och migrationspolitiken. Jag vill här gärna peka
              på det kommande gemensamma framtida europeiska asylsystem som
              Sverige är anhängare av. Vi vill se ett rättssäkert och öppet
              system som värnar möjligheten att söka asyl och där varje asylansökan
              ska prövas individuellt.
            </seg>
            <seg n="29b60dc3">
              Det är i det sammanhanget viktigt att man lägger tonvikten på
              den faktiska tillgången till möjligheten att söka asyl. Åtgärder
              för att bekämpa olaglig invandring och människosmuggling ska genomföras
              på ett sådant sätt att de inte undergräver denna möjlighet och
              respekten för grundläggande mänskliga rättigheter i asylproceduren.
              Det är regeringens uppfattning att en utveckling mot stängda gränser
              och murar kring Europa måste undvikas. Det är också det som står
              i regeringsförklaringen, som är avgiven här i kammaren.
            </seg>
            <seg n="1a3b9b4d">
              Jag återgår till den diskussion vi har i dag. Jag tycker att
              det är lite märkligt att interpellanten över huvud taget inte
              tar upp frågan om det gemensamma asylsystemet. Han koncentrerar
              sig på de enkla och i mitt tycke ganska märkliga påståendena och
              slutsatserna kring Frontex verksamhet. För mig är det helt uppenbart
              att här görs en viktig och angelägen insats för att rädda liv.
              Det är det faktiska resultatet, även om det inte ingår i Frontex
              mandat. Kalle Larsson kan komma och försöka hävda någonting annat,
              men han har UNHCR mot sig i detta sammanhang.
            </seg>
            <seg n="7f28ee88">
              Det är också viktigt att peka på att ett svenskt deltagande i
              Frontex arbete ger oss större möjligheter att påverka och bevaka
              vårt intresse av att de gemensamma operationer som utförs sker
              med full respekt för de mänskliga rättigheterna och att principen
              om non-refoulement i det enskilda fallet, som står inskriven i
              den internationella flyktingrätten, upprätthålls. Genom att vi
              får tillgång till de operativa planerna för operationerna har
              vi möjlighet att påverka genomförandet, som vi själva väljer att
              delta i. Om vi från svensk sida skulle stå helt utanför Frontex
              arbete i dessa delar skulle också möjligheterna att påverka dess
              arbete minska markant. Så ska vi naturligtvis inte göra.
            </seg>
            <seg n="2b869eb5">
              Det är som sagt viktigt att peka på de här poängerna i sammanhanget.
              Vi ska fortsätta att bygga ut ett gemensamt asylsystem i Europeiska
              unionen. Vi ska stå upp för principen om att vi, när vi nu har
              en gemensam yttre gräns, också ska ha gemensamma villkor och gemensam
              tillämpning av reglerna för de villkor på vilka människor färdas
              över gränserna. Det är angeläget och viktigt att peka på det här.
            </seg>
            <seg n="459840ec">
              Sedan finns det naturligtvis andra saker som också är betydelsefulla.
              Det gäller samarbetet med de nordafrikanska staterna, det vill
              säga både avsändare och transitländer, och behovet av att satsa
              på en koppling mellan migrationspolitik, utvecklingsfrågor och
              biståndspolitik, allt i akt och mening att göra livet enklare
              för de människor som annars tvingas emigrera out of necessity
              rather than choice . Vi vill snarare att det ska vara precis tvärtom:
              Människor ska migrera av det egna fria valet, inte genom tvång.
              Så visst finns det en koppling mellan asylpolitik och arbetskraftsinvandring
              som är otroligt viktig.
            </seg>
          </u>
          <note type="speaker" n="9ee7220a">
            Anf. 106 KALLE LARSSON (v):
          </note>
          <u who="Q5937876" xml:id="i-fa837ed2c4e4714c-5" n="f5339d98">
            <seg n="c9a55e4d">
              Fru talman! Får jag bara inom parentes först säga att det är
              intressant att se hur UNHCR plötsligt är ett mycket starkt argument.
              Alldeles nyss, i en tidigare debatt och i en annan fråga, var
              UNHCR några man knappt behöver lyssna på, därför att de talar
              ett annat språk än Tobias Billström för tillfället ville höra.
            </seg>
            <seg n="a5760756">
              Också i det här fallet har han fel. UNHCR har mycket skarpt kritiserat
              många av de operationer som har planerats. Jag hävdar inte att
              man inte deltar i och försöker förbättra arbetet. Det är alldeles
              klart. Men kritiken har varit mycket tydlig mot de brister som
              har funnits tidigare och som fortfarande finns. Man kan inte garantera
              att människor som tas om hand i Frontex operationer får rätten
              att söka asyl. Det är också Tobias Billströms uteblivna svar ett
              exempel på. Därmed medverkar Frontexoperationerna, och faktiskt
              också Sverige i dag, till att bryta mot flyktingkonventionen.
              Det är allvarligt, så pass allvarligt att vi i annat sammanhang
              kommer att fundera på hur vi får gå vidare med frågan.
            </seg>
            <seg n="a2c3f871">
              Tobias Billström säger i vad som kan komma att bli ett klassiskt
              citat att regeringens uppfattning är att Sverige ska motverka
              stängda gränser och högre murar. Det hade varit alldeles utmärkt
              om man hade gjort lite av det i praktiken också. Man skulle kunna
              avskaffa transportörsansvaret och ifrågasätta Dublinförordningen,
              som innebär att man skickar människor tillbaka till länder varifrån
              de riskerar att återsändas till tortyr, misshandel och förföljelse.
              Det kan till och med vara så att de riskerar precis detta även
              i de länder de sänds tillbaka till.
            </seg>
            <seg n="b87af87c">
              Frågan är om Frontex får eller har till uppgift att rädda liv.
              Det är just där skillnaden ligger. Det går inte ens för Frontex
              att undvika att rädda liv när man har nödställda människor framför
              sig. Men uppgiften är inte alls denna. Hade det varit så hade
              man inte behövt ha hemliga operationer och hemliga planer. Då
              hade det snarare varit alldeles utmärkt om man visste exakt var
              Frontex befann sig.
            </seg>
          </u>
          <note type="speaker" n="1eeed055">
            Anf. 107 Statsrådet TOBIAS BILLSTRÖM (m):
          </note>
          <u who="unknown" xml:id="i-961e848dcf79ac20-7" n="99d56664">
            <seg n="2690e82a">
              Fru talman! Det har varit en intressant debatt som har klargjort
              en hel del när det gäller synpunkter och ståndpunkter. Det är
              bra att vi har denna typ av debatter med återkommande mellanrum.
            </seg>
            <seg n="e1d004eb">
              Det görs dock en del missbedömningar från interpellantens och
              meddebattörens sida. En sådan sak var till exempel frågan vi fick
              höra nu sist om varför Frontex riskanalyser inte är offentliga.
              Dessa bygger på öppna källor, som offentliga rapporter från olika
              organisationer, men analyserna omfattar bland annat de rutter
              och tillvägagångssätt som används av de inblandade människosmugglarna
              samt förslag till åtgärder mot den organiserade brottsligheten.
              Trots att Kalle Larsson i debatten över huvud taget inte har nämnt
              deras roll tjänar dessa människor väldigt mycket pengar på andra
              människors olycka.
            </seg>
            <seg n="87e498bf">
              Om Frontex avslöjar exakt vilken kunskap man har om människosmugglarna
              är risken stor att dessa anpassar sin verksamhet därefter. Det
              var väldigt mycket snack om storkapitalet ett tag, men det var
              väldigt lite prat om de människor som utan tvekan skickar människor
              rakt in i döden utan att bry sig om deras förutsättningar att
              överleva på öppet hav i de små båtarna. Det kanske vi borde prata
              om någon gång. Men jag tror inte att Kalle Larsson kommer att
              göra det, upptagen som han är av annat.
            </seg>
            <seg n="5c217987">
              För regeringen är det otroligt viktigt och angeläget att stå
              upp för tanken att riva murarna och sänka trösklarna mot Europa.
              Det handlar om att se till de migrationsströmmar som kommer över
              Medelhavet i form av en mycket stor mängd människor som arbetskraftsmigrerar
              till Europa. De människorna ska få möjlighet att göra det på ett
              legalt sätt, och på det viset bekämpar man den olagliga invandringen.
            </seg>
            <seg n="5cf4d344">
              Det är inte någon lätt uppgift. Det kommer att ta mycket tid
              och kraft under de kommande åren att i EU-kretsen försöka komma
              överens om de systemen. Men det är det enda sättet att gå framåt.
              Att det sedan är mixed flows och att det bland människorna som
              migrerar också finns asylsökande är självklart även om det enligt
              organisationer som till exempel UNHCR är en mycket liten minoritet.
            </seg>
            <seg n="1611191c">
              Det hindrar inte att vi ska bygga system också för dem och stå
              upp för asylrätten. Men man måste prioritera och också bestämma
              sig för hur systemen ska fungera.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="1668c7e1">
            14 § Svar på interpellation 2007/08:155 om kultur i hela Sverige
          </note>
          <note type="speaker" n="8e2367f8">
            Anf. 108 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-15fc1e57cbb278ef-24" n="37909a6a">
            <seg n="b337c3df">
              Fru talman! Anneli Särnblad har frågat mig vilka initiativ jag
              avser att ta för att kultur ska kunna erbjudas i hela Sverige.
            </seg>
            <seg n="64474852">
              Jag känner inte alls igen bilden av det svenska kulturutbudet
              som Anneli Särnblad målar upp i sin frågeställning. Att kulturen
              får allt mindre pengar och erbjuds allt färre är inget som jag
              känner igen från den verklighet jag möter varje dag som kulturminister.
            </seg>
            <seg n="0ffa6ab3">
              Däremot håller jag med om att kultur har mycket att erbjuda varje
              människa. Därför är jag glad över att vi i den senaste budgetpropositionen
              kunde presentera nya satsningar inom flera områden inom kulturpolitiken.
              Som exempel nämner jag gärna Skapande skola där vi tar ett nationellt
              ansvar för barns och ungas rätt till kultur, förlängningen av
              det så kallade Accessprojektet och ökade resurser till bland annat
              Kungl. Operan, Waldemarsudde och Statens museer för världskultur
              i Göteborg. Med Flygvapenmuseet i Linköping och museinätverket
              Försvar i förvar görs också insatser för att värna en viktig del
              av vårt kulturarv på ett flertal orter runt om i landet. Utöver
              dessa satsningar presenterade vi i budgetpropositionen även verktyg
              för ökade möjligheter för kulturskapare att leva av sin verksamhet.
              Det gäller till exempel utbyggnad av de så kallade alliansmodellerna
              på teater-, dans- och musikområdet och regelförenklingar för småföretagare.
              Alla dessa och fler insatser syftar till att göra kulturen tillgänglig
              för fler i hela landet.
            </seg>
            <seg n="3e5b8bb6">
              I vår strävan att göra kulturen tillgänglig för hela Sverige
              har även landsting, regioner och kommuner ett stort ansvar. De
              står för mer än hälften av de offentliga kulturutgifterna i Sverige.
              De offentliga kulturutgifterna har också, enligt statistik från
              Statens kulturråd, ökat de senaste åren. Dessutom visar den statistik
              som EU-kommissionen nyligen presenterade att det svenska deltagandet
              i kulturaktiviteter ligger högre än i de flesta andra länder inom
              EU som representeras av kommissionen. Naturligtvis ska vi inte
              nöja oss med detta utan fortsätta att se till att ännu fler kan
              vara med och dela kulturutbudet i Sverige.
            </seg>
          </u>
          <note type="speaker" n="210abeca">
            Anf. 109 ANNELI SÄRNBLAD (s):
          </note>
          <u who="Q4768958" xml:id="i-107dc8a9eeb6a658-0" n="847207b5">
            <seg n="0914aea3">
              Fru talman! Jag vill tacka ministern så mycket för svaret. Du
              och jag ser nog lite olika verkligheter när vi är ute, ministern.
              Efter många samtal under dagen med kulturverksamma och människor
              i svåra situationer inser jag att regeringen ibland lever i en
              värld och människorna i en annan.
            </seg>
            <seg n="7ea17ae3">
              Många runt om i vårt land som vi socialdemokrater besöker känner
              en frustration och ser tendenser till att staten tänker lämna
              det regionala ansvaret. Den klasspolitik som ni bedriver gör att
              många människor i dag får prioritera bort just kulturaktiviteter.
            </seg>
            <seg n="2d5a53ac">
              Jag vet att ministern har en väldigt stark känsla för kulturen.
              Men jag tror att vi socialdemokrater och moderaterna ser lite
              olika vägar och har olika uppfattning om vilken som är den rätta
              vägen att gå. Jag tror att det är dags att bege sig ut runt i
              landet lite mer.
            </seg>
            <seg n="f5ec6cd2">
              I sitt svar nämner ministern Kungl. Operan, Waldemarsudde och
              Statens museer för världskultur i Göteborg. Det är bra satsningar.
              Men ministern nämner inte länsmusiken, länsteatrarna, glesbygden,
              Dalhalla, Värmlandsoperan med flera.
            </seg>
            <seg n="2e51c251">
              Vi socialdemokrater vill se att regeringen ger stöd till hela
              Sverige. Vi kommer att ha en budgetdebatt framöver. Ni ställer
              stad mot land, vilket är mycket anmärkningsvärt. Stad och land
              berikar varandra. Ska alla i befolkningen i Sverige ges tillgång
              till olika kulturupplevelser bör även staten ha ett regionalt
              perspektiv i politiken.
            </seg>
            <seg n="c9707af7">
              Kan ministern här i dag i kammaren ge mig ett svar? Tycker kulturministern
              att staten har ett ansvar för att se till att regionerna ges stöd
              för utveckling och för att kunna ha ett utbud inom olika områden
              oavsett var människor bor i Sveriges land?
            </seg>
            <seg n="5fdbec66">
              Jag läste en artikel i tidningen om Kulturutredningen som nu
              pågår. Eva Swartz som är ordförande i Kulturutredningskommittén
              uttalade i Linköpings Tidning: Det är många som gärna ser att
              staten har en tydlig idé om kulturpolitiken. Det överraskar mig
              i dessa tider när man pratar så mycket om regionalisering. Men
              man vill väl ha någon att hålla i handen.
            </seg>
            <seg n="acca1fe5">
              Det är när jag läser sådana saker, ministern, som jag blir lite
              orolig och ännu mer engagerad i att ha debatter med ministern.
              Vi socialdemokrater tycker att det är självklart att här från
              riksdagen ha en kulturpolitik som är tydlig där alla ges möjligheter
              och ungefär samma utbud. Vi ska inte exakt gå in på detaljerna.
              Men det är viktigt att staten tydligt markerar hur viktigt det
              är att ge bra kulturutbud i hela Sveriges land.
            </seg>
            <seg n="fdeecd01">
              Frågan jag ställer till ministern är: Vad är regeringens ambitioner
              när det gäller det regionala ansvaret i kulturpolitiken i framtiden?
              Jag hoppas på ett svar. Kommer ni att ta ett ansvar eller kommer
              ni inte?
            </seg>
          </u>
          <note type="speaker" n="36f34da3">
            Anf. 110 HANS WALLMARK (m):
          </note>
          <u who="Q5650816" xml:id="i-fd46243914799dd6-0" n="0485bc11">
            <seg n="f346d178">
              Fru talman, fru kulturminister och Anneli Särnblad! Låt mig lyfta
              fram två intressanta aspekter i interpellationen som är elva meningar
              kort fördelat på fyra stycken.
            </seg>
            <seg n="d4d06481">
              Den första aspekten är att jag ärligt talat inte tycker att det
              är seriöst att tala om en olycklig utveckling såsom görs i interpellationen.
              Man kan peka på mycket som alliansregeringen har gjort under sina
              första ett och ett halvt år.
            </seg>
            <seg n="147f5c1c">
              Kulturministern har nämnt något. Det är satsningen på Skapande
              skola där man lyfte fram barn och unga som finns i hela landet.
              Förra årets budget gav ungefär 500 miljoner mer till folkbildningen
              som finns i hela landet.
            </seg>
            <seg n="fa059f1e">
              Det handlar om att man utsett en museikoordinator, planerna på
              ett nytt litteraturcentrum och satsning på Kungl. Operan och Waldemarsudde,
              som också nämndes i kulturministerns svar.
            </seg>
            <seg n="0afb5646">
              Det handlar om att vår finansminister tagit strid för att behålla
              den låga bokmomsen även på ljudböcker. De finns i hela landet
              och betyder mycket för att människor ska kunna få fler vägar in
              till litteraturen.
            </seg>
            <seg n="7b642b54">
              Det handlar om att man tar strid för upphovsrätten. Upphovsrätten
              är en grund för att vi ska kunna ha kultur i hela landet.
            </seg>
            <seg n="7cba7d53">
              Det finns när det gäller kultursatsningar också den rapport som
              Christina Rogestam har gett om statens fastigheter inom kulturens
              område. Den pekar bland annat på operabyggnaden, Botanhuset och
              förutsättningarna för att kunna nå en uppgörelse för att skapa
              ett nytt Nobelmuseum i Sverige.
            </seg>
            <seg n="a92ee1b1">
              Till det kommer den även av Anneli Särnblad nämnda Kulturutredningen
              som Eva Swartz ansvarar för. Eva Swartz är ute i olika delar av
              landet och för samtal just om kulturpolitiken. Det inspirerar
              och skapar en dialog just om kulturen i hela landet, fru talman.
            </seg>
            <seg n="2b30f7b5">
              Det är också bra att man tillsätter Kulturutredningen och för
              första gången ser över kulturmålen som varit gällande i tre decennier.
              Nog är det insatser för kulturen i hela landet.
            </seg>
            <seg n="e66ac569">
              Fru talman! Den andra aspekten jag skulle vilja lyfta fram när
              det gäller interpellationen är att vi nu med kulturministern har
              en alliansregering bestående av fyra partier. De fyra partierna
              vet vad de vill. Grunden för regeringen har varit sysselsättningen
              och att bryta utanförskapet. Det är någonting man har lyckats
              med genom en sjunkande arbetslöshet.
            </seg>
            <seg n="360474a0">
              Jag skulle kunna säga att ett av de absolut bästa sätten för
              människor att kunna njuta av kultur är att ha en egen lön att
              leva på så att man kan köpa sin pocketbok och sin cd-skiva och
              gå på bio. Det är kulturpolitik för hela landet, fru talman.
            </seg>
            <seg n="489ce3ba">
              När jag ser alliansregeringen och fyra partier som arbetar sida
              vid sida måste jag kontrastera dem mot hur det ser ut på den andra
              sidan. Där finns, fru talman, tre partier som springer i helt
              olika riktningar.
            </seg>
            <seg n="9c688ed3">
              Anneli Särnblad nämnde den kommande budgetdebatten. Vi kan lyfta
              lite grann på förlåten och peka på att vi har tre olika oppositionspartier
              på kulturens område. Det ena föreslår 127 miljoner mer, det andra
              föreslår 250 miljoner mer och det tredje 776 miljoner mer än regeringen.
              Mot fyra eniga partier som vet vad de vill på kulturens och sysselsättningens
              område står tre partier som springer i lite olika riktningar.
              Men, fru talman, de springer i olika riktningar i hela landet.
            </seg>
          </u>
          <note type="speaker" n="51e93ced">
            Anf. 111 LARS-IVAR ERICSON (c):
          </note>
          <u who="Q432059" xml:id="i-2cfa2c71419022de-0" n="4063266c">
            <seg n="33fa521b">
              Fru talman! Jag håller med kulturministern. Jag känner inte igen
              Anneli Särnblads mörka bild av kulturen i Sverige. Tvärtom har
              jag större förhoppningar på den nuvarande regeringen än på den
              förra när det gäller att göra kulturen tillgänglig i hela landet.
            </seg>
            <seg n="bc66fc05">
              Under förra mandatperioden stod jag flera gånger här i kammarens
              talarstol och framförde de protester som kulturvänner ute i landet
              hade gett till mig när det gällde fri-entré-reformen på museerna
              i Helsingfors. Det fanns hos den förra regeringen något slags
              konstig övertro på att om det bara var fri entré på museer i Helsingfors
              så skulle det gagna hela landet. Nej, den förra regeringen såg
              mer till kulturen i storstäderna än till kulturen i hela landet.
            </seg>
            <seg n="a6b8847f">
              Centerpartiet har sett det som en viktig uppgift att både i opposition
              och i regering värna det som vi kallar den kulturella allemansrätten.
              Att hela landet ska leva gäller också på kulturområdet.
            </seg>
            <seg n="c0460c3b">
              I dag har vi inom Centerpartiet varit samlade till en konferens
              om framtidens kulturpolitik. Där höll professor Lars Lindkvist
              från Högskolan i Kalmar en föreläsning. Han återgav vad den amerikanske
              forskaren Florida har sagt. Han säger så här: Kultur är en fråga
              om överlevnad hos orter, städer och regioner. Ja, så måste det
              vara. Kulturen behövs i hela landet. Jag hoppas att det också
              kommer att genomsyra den kulturpolitiska utredning som nu har
              kommit i gång.
            </seg>
            <seg n="1d8b6c6d">
              Mycket är redan bra, men en hel del kan bli bättre. Jag vill
              spinna vidare lite grann på temat tillgänglighet och kultur i
              hela landet.
            </seg>
            <seg n="0d279042">
              Vi har glädjande nog många museer i detta avlånga land. DHR gjorde
              för några år sedan en inventering av museernas tillgänglighet
              för funktionshindrade. Då fann man att 27 stycken var helt eller
              näst intill otillgängliga för rullstolsburna. På de flesta av
              museerna var inte alla avdelningar tillgängliga. 45 av dem hade
              ej godkända toaletter.
            </seg>
            <seg n="9ff93ace">
              År 2010 ska vi ha ett samhälle som är tillgängligt för alla.
              Det gäller då kulturen i hela landet. Jag undrar vad ministern
              gör för att öka funktionshindrades tillgång till kultur i hela
              landet.
            </seg>
            <seg n="0a14d234">
              En annan hjärtefråga för Centerpartiet är samlingslokalerna.
              Vi har bygdegårdar och Folkets hus som erbjuder teater, bio, konst,
              studiecirklar och musik. Genom digitaltekniken kan vi till och
              med sitta ute i landet och ta del av opera från Metropolitan.
              Jag undrar hur kulturministern ser på samlingslokalernas betydelse
              för att kulturen ska nå ut i hela landet.
            </seg>
          </u>
          <note type="speaker" n="4292edf7">
            Anf. 112 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-15fc1e57cbb278ef-25" n="37909a6a">
            <seg n="0debe7cc">
              Fru talman! Vi lever i olika verkligheter, sade Anneli Särnblad.
              Det är en uppfattning som både jag och meddebattörerna delar.
              Vi känner absolut inte igen oss.
            </seg>
            <seg n="aee867a6">
              Men det finns några kommentarer och en skrivning i Anneli Särnblads
              interpellation som jag absolut kan instämma i. Så här skriver
              Anneli Särnblad bland annat: Ett samhälle utan konst och humanism
              är ett tråkigt, kallt och många gånger farligt samhälle. Om det
              kan vi vara rörande ense. Det visar sig också varje gång det uppstår
              ett krig eller en konflikt, senast på Balkan och nu i Irak, att
              det man ger sig på förutom systematiska våldtäkter är kulturen.
              Man raserar kulturinstitutioner, bibliotek, museer och minnesmärken
              allt det som binder människor samman väl medveten om att det är
              så man skadar ett folk. Där är vi helt överens. Vi kan också vara
              överens om att kulturen är absolut livsviktig, och en kärnfråga.
            </seg>
            <seg n="695f6d79">
              Men när man sedan läser vidare i Anneli Särnblads interpellation
              blir det ytterligt märkligt. Kulturen behöver ges till envar,
              och inte bara till dem som kan betala för den eller har kulturen
              i sin geografiska närhet. De aspekterna glöms bort av den borgerliga
              regeringen, menar hon. Kulturen får allt mindre pengar. Staten
              ska minska sitt ansvar, och kulturen erbjuds allt färre. Stad
              ställs mot land, fattig mot rik och periferi mot centrum, skriver
              Anneli Särnblad.
            </seg>
            <seg n="41b2a0ca">
              Men snälla nån skulle den borgerliga regeringen ha hunnit åstadkomma
              detta under ett år trots att vi i förra budgetpropositionen lade
              ytterligare 80 miljoner och i denna budgetproposition ytterligare
              drygt 200 miljoner på kulturen? Skulle vi ha orsakat denna splittring
              och denna kontrast mellan stad och land? Om det ser så illa ut
              tycker jag att interpellationen egentligen borde ha ställts till
              den förra kulturministern Leif Pagrotsky. Detta är ytterst märkligt.
            </seg>
            <seg n="fa8c8899">
              Jag tyckte att jag hörde Anneli Särnblad tala om klasspolitik.
              Man kan fråga sig vem det är som har stått för klasspolitiken.
              Jag ser det som att det är den förra regeringen i ett av världens
              hårdast beskattade länder, inte minst för låg- och medelinkomsttagare.
              Med den nya regeringen får alla i genomsnitt 1 000 kronor mer
              efter skatt i plånboken i och med nästa satsning. Det är framför
              allt betydelsefullt för låg- och medelinkomsttagarna. Det, om
              något, är att bekämpa klasspolitik och öka friheten.
            </seg>
            <seg n="c380ca9c">
              Jag får upprepa en del eftersom det verkar som om Anneli Särnblad
              sov sött när vi presenterade kulturbudgeten tidigare. Den handlar
              ju till stor del om hur man ska få ut kultur i hela landet, bland
              annat genom satsningen på Skapande skola. Det är någonting som
              har varit väldigt efterfrågat.
            </seg>
            <seg n="8a1d5729">
              Vi kan också se på satsningar som görs på andra politikområden.
              Utbildningsdepartementet har till exempel med sin stora satsning
              på läsaskriva i någon mån försökt kompensera de brister och de
              problem som har uppstått under lång tid av socialdemokratiskt
              styre. Det har visat sig att nästan var femte pojke i högstadiet
              har svårt att läsa och förstå vad det är han har läst.
            </seg>
          </u>
          <note type="speaker" n="f3362823">
            Anf. 113 ANNELI SÄRNBLAD (s):
          </note>
          <u who="Q4768958" xml:id="i-107dc8a9eeb6a658-1" n="847207b5">
            <seg n="2b22fb3b">
              Fru talman! Tack så mycket för svaret, ministern! Om vi ska komma
              in på det allmänpolitiska, som ni har varit inne på när det gäller
              budgeten, tror jag att ministern glömmer att tala om a-kassehöjningen,
              trafikförsäkringshöjningen och de höjda avgifterna i stort. I
              och med fastighetsskatten som togs bort blir det höjda avgifter
              ute i regionerna. När det gäller Utbildningsdepartementet är all
              vuxenutbildning borta. Vi kan rabbla upp hur mycket som helst.
            </seg>
            <seg n="a21e4d60">
              Det är de människorna som ringer mig. Det är de som har det sämst
              i samhället. 1 000 spänn i plånboken det är lite anmärkningsvärt
              när man ser på de höjda avgifterna och allting som sker i samhället
              just nu. Människor slås ut. Jag får samtal varenda morgon från
              människor som grinar. De blir tvingade att flytta och lämna hus
              och hem.
            </seg>
            <seg n="d7f6de56">
              Jag kommer att kliva in på kulturpolitiken nu, fru talman, men
              när det gäller det allmänpolitiska finns det många saker där vi
              kan snacka om klasskamp. Den kampen kommer att vara stark här
              i kammaren under de år som finns kvar av den här mandatperioden.
            </seg>
            <seg n="4b6b966f">
              Jag får också mejl från kulturmänniskor. Människor som jobbar
              inom kulturen gör ett fantastiskt arbete. Man kämpar och har kämpat
              under många år. Den här veckan har jag fått mejl från många ute
              i vårt land som känner en oro. Det finns en liten otydlighet när
              det gäller om staten fortsättningsvis kommer att ta ett regionalt
              ansvar. Jag har nämnt länsmusiken och länsteatrarna. Ministern
              har inte svarat mig. Tycker ministern att det är viktigt att staten
              har ett övergripande ansvar för regionerna? Har man den ambitionen?
              Det vill jag ha svar på.
            </seg>
            <seg n="ae5eb199">
              Sedan kan moderater, den moderatledda regeringen i stort och
              socialdemokrater tycka olika om andra saker, vilket vi gör. Jag
              vill veta om ministern tycker att stad och land berikar varandra.
              Tycker ministern att tjejen uppe i Norrland ska ha samma möjlighet
              som tjejen här i Helsingfors att få lära sig dansa och sjunga?
              Ska plånboken styra? Tycker ministern det?
            </seg>
            <seg n="d4ea8743">
              Vi anser att tillgängligheten är väldigt viktig. Som jag sade
              i mitt tidigare anförande tycker vi att det är viktigt att staten
              har ett övergripande ansvar och verkligen ser till att man ges
              samma möjligheter och chanser i livet att få uppleva kultur oavsett
              om man bor i norr eller söder.
            </seg>
            <seg n="420bf6c3">
              Övriga talare var inne på att gå och se en film eller så. Jag
              har pratat med många människor som funderar: Jag får nog ta bort
              den där kulturupplevelsen.
            </seg>
            <seg n="5913ea88">
              Det är det jag menar i min interpellation. Jag känner en oro
              inför framtiden. Jag är glad om den borgerliga regeringen vill
              satsa på kulturpolitiken. Det är fantastiskt bra om ni gör det.
              Det är bra om ni tar ett regionalt ansvar för framtiden.
            </seg>
            <seg n="832c5afa">
              Jag vill att ministern svarar mig här i dag.
            </seg>
            <seg n="0e278e5f">
              Den kulturutredning som nu pågår är inte parlamentarisk, och
              det tycker jag också är lite anmärkningsvärt. Det är synd att
              vi inte har en parlamentarisk kulturutredning när alla i borgerligheten
              tycker att det är en så viktig fråga. Det är synd.
            </seg>
            <seg n="9950bac6">
              Jag vill ha svar av kulturministern i dag på frågan: Tänker kulturministern
              fortsätta att ta ett statligt ansvar för regionerna och se det
              som en viktig del i kulturpolitiken?
            </seg>
          </u>
          <note type="speaker" n="c76c9424">
            Anf. 114 HANS WALLMARK (m):
          </note>
          <u who="Q5650816" xml:id="i-fd46243914799dd6-1" n="0485bc11">
            <seg n="5001ad0a">
              Fru talman! När svensk kulturpolitik ska debatteras inträffar
              i regel något märkligt. Alla blir plötsligt oerhört överens. Det
              spelar ingen roll hur mycket man skällt på varandra i tidningsartiklar
              radio eller tv. Det spelar ingen roll hur indignerad man har varit
              över sina meningsmotståndares tarvliga argumentation. När kulturpolitiker
              sätter sig på ett podium, rättar till sina designade läsglasögon
              och tar en klunk Ramlösa försvinner samtliga motsättningar. Detta
              fyndiga citat hämtar jag från dagens Göteborgs-Posten. Det är
              skrivet av Gabriel Byström som i torsdags var på en kulturdebatt
              i Göteborg.
            </seg>
            <seg n="d6d5423a">
              Jag tycker att det är rätt träffande. Ibland när vi diskuterar
              kultur försöker vi avsluta med att vi i grunden ändå är överens.
              Det är mycket vi är överens om. Jag vill tacka Anneli Särnblad
              därför att hon här i kammaren har lyft fram att det också finns
              motsättningar och skillnader. Det är klart att vi representerar
              olika inriktningar.
            </seg>
            <seg n="3ad60170">
              Fru talman! Jag tycker att vi kan tacka Anneli Särnblad för att
              hon på ett tydligt sätt har markerat det.
            </seg>
            <seg n="93c14fbe">
              Jag ser det inte som ett avslut när Eva Swartz levererar Kulturmålsutredningen,
              utan, fru talman, det är också en inledning på diskussionen och
              ytterst blir det en fråga för riksdagen att avgöra. Jag ser det
              tvärtom snarast så att vi alla är inbjudna att delta i ett nationellt
              samtal om kulturmålen för första gången på kanske 30 år. Det sker
              i hela landet.
            </seg>
            <seg n="b611f356">
              Det finns dessutom många andra regionala aktörer som inte bara
              lever på statliga bidrag. Det finns en fristående bio i Ängelholm
              som heter Röda kvarn. Vi har Ájtte samemuseum och bokhandlare
              ute i landet som representerar kultur i hela landet.
            </seg>
            <seg n="a496b4cd">
              Fru talman! Anneli Särnblad pratar om klasspolitik. För mig handlar
              den stora klassfrågan om dem som har och dem som inte har, om
              dem som har jobb och dem som inte har jobb. Där står alliansregeringen
              för jobben och sysselsättningen.
            </seg>
          </u>
          <note type="speaker" n="649cc9c7">
            Anf. 115 LARS-IVAR ERICSON (c):
          </note>
          <u who="Q432059" xml:id="i-2cfa2c71419022de-1" n="4063266c">
            <seg n="5c417de4">
              Fru talman! I detta inlägg vill jag ta upp en kulturskatt som
              berör hela landet. Då tänker jag på våra kyrkor. Både Hans Wallmark
              och jag har ett starkt kyrkopolitiskt engagemang. Jag vet också
              att ministern har ett intresse för våra kyrkor som ett kulturvärde.
              De finns runt om i hela landet, men Svenska kyrkan har sedan några
              år tillbaka en besvärlig ekonomisk situation.
            </seg>
            <seg n="c0d14bb1">
              Den förra mandatperioden försökte jag förgäves få ett besked
              från den regeringen om hur det går med den kyrkoantikvariska ersättningen
              efter 2009. Vi drabbades också av en viss klåfingrighet under
              ett år då den socialdemokratiska regeringen helt plötsligt plockade
              bort 15 miljoner från den typen av ersättning.
            </seg>
            <seg n="fe21a8fc">
              Min fråga till ministern blir: Vad händer efter 2009 med den
              kyrkoantikvariska ersättningen? Får vi behålla den så att vi kan
              behålla kyrkorna som en kulturskatt för hela landet?
            </seg>
          </u>
          <note type="speaker" n="7cc09c57">
            Anf. 116 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-15fc1e57cbb278ef-26" n="37909a6a">
            <seg n="93ef0460">
              Fru talman! Jag ska försöka att hinna med att besvara så många
              frågor jag kan. Jag börjar med Lars-Ivar Ericsons fråga i den
              förra replikomgången som handlade om tillgänglighet. Det är något
              som vi trycker på i regleringsbreven. Tillgängligheten är viktig,
              inte minst när det handlar om funktionshinder. När det gäller
              exempelvis textning driver jag på för hundra procents textning
              i tv men också för ökad textning inom filmvärlden. Det finns också
              mycket att göra inom teatrarna för att föreställningarna ska kunna
              bli tillgängliga för många fler. Det är många i Sverige som har
              problem att höra.
            </seg>
            <seg n="500a6e9a">
              Det pågår samtal om den kyrkoantikvariska ersättningen med Svenska
              kyrkan. Detta är en stor och viktig fråga. Vi har ambitionen att
              vården av våra kyrkor fortsätter åtminstone i samma skala som
              nu. Jag får återkomma till var vi kommer att landa där.
            </seg>
            <seg n="6b8457db">
              Så till Anneli Särnblads frågor. Jag vill först säga att staten
              inte är huvudman för de regionala institutionerna. Det finns en
              del missuppfattningar där. Vi får nog reda ut det. Jag vet dessutom
              att man på lokal och regional nivå är väldigt noga med att ha
              ett självbestämmande över inte minst kulturen.
            </seg>
            <seg n="0db5685d">
              Sveriges Kommuner och Landsting har yttrat sig om det kulturmeddelande
              som EU antog i förra veckan. Man välkomnar detta, men man konstaterar
              också att man vill behålla den regionala självständigheten.
            </seg>
            <seg n="6985df64">
              Sedan finns det en nationell strategi som är ett samarbete mellan
              flera departement det är framför allt Näringsdepartementet som
              driver frågorna som handlar om regional konkurrenskraft, entreprenörskap
              och sysselsättning som gäller mellan 2007 och 2013. Där spelar
              kulturen en väldigt stor roll, inte minst när det gäller citatet
              från Richard Florida som någon av meddebattörerna tog upp alldeles
              nyss.
            </seg>
            <seg n="c4191c04">
              Visst har staten också ett stort engagemang och, kan man väl
              säga, ett ansvar för olika institutioner runt om i Sverige. Det
              är ett ansvar som staten också tar. Runt 1 miljard går faktiskt
              till teater, dans och musik på regionala institutioner runt om
              i Sverige.
            </seg>
            <seg n="11a47b7c">
              När det gäller länsmusiken står staten för ca 70 procent av verksamheten
              sett i pengar. När gäller teater är det ca 3040 procent. Dessutom
              vet jag att många kommuner och även landsting satsar mer pengar
              i kommande budget på kultur. Det här är ett område som engagerar
              väldigt många.
            </seg>
            <seg n="2cf1c5c1">
              Att regeringen på något sätt skulle bidra till att vi får mindre
              kultur i hela landet är en total missuppfattning och, skulle jag
              vilja säga, nästan gravt förtal.
            </seg>
          </u>
          <note type="speaker" n="97eb8258">
            Anf. 117 ANNELI SÄRNBLAD (s):
          </note>
          <u who="Q4768958" xml:id="i-107dc8a9eeb6a658-2" n="847207b5">
            <seg n="ac5531f1">
              Fru talman! Vi vill också ha full sysselsättning, men vi vill
              inte slå undan benen på folk. När det gäller självbestämmande
              som ministern var inne på tyckte jag att jag var tydlig med att
              man själv i regionerna ska få bestämma, men däremot ska det statliga
              ansvaret ändå vara att ge medel så att man kan verka. Det ser
              ju lite olika ut runt om i Sverige från norr till söder när det
              gäller möjligheter. Det handlar om en likvärdighet och att ändå
              kunna se till så att man kan ha en bra kulturpolitik runt om i
              vårt land.
            </seg>
            <seg n="d10dc806">
              Det är väl bra då om ministern säger att det kommer att fortsätta,
              för då kan vi ta det till oss i kommande budgetar när det gäller
              de regionala satsningarna.
            </seg>
            <seg n="7ff3bc49">
              Vi socialdemokrater vill, som jag sade, se ett Sverige med en
              kulturpolitik där stad och land berikar varandra. Vi hoppas att
              den moderatledda regeringen inte kommer att bidra till att man
              ställer stad mot land.
            </seg>
            <seg n="757098ad">
              Det är bra om ministern här i dag en gång till i sitt slutanförande
              kan säga att man kommer att se till att ta det regionala ansvaret
              så att jag kan få ett ja eller ett nej, för det är bra att ha
              med mig i framtida debatter.
            </seg>
          </u>
          <note type="speaker" n="34b20636">
            Anf. 118 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-c380d344ababf167-0" n="37909a6a" next="i-b1c06feec0f12153-0">
            <seg n="c98fcd98">
              Fru talman! Ja, det ser olika ut, och det har det gjort under
              lång tid. Det är ingen nyhet, och det tror jag att Anneli Särnblad
              kände till även under sin tid som företrädare för majoriteten.
              Det såg i hög grad olika ut i landet då också, vilket har visats
              i ett antal utredningar. Inte minst Barnkulturutredningen pekade
              på detta. Det är också ett skäl till att vi gör den speciella
              riktade satsning till mer kultur i skolan som presenterades i
              budgeten och som vi också bland annat ska debattera här senare
              under hösten, i början av december.
            </seg>
            <seg n="123a6659">
              Sedan kan man väl fråga sig hur mycket man egentligen ska svartmåla
              detta. EU:s statistik för de senaste tolv månaderna över hur mycket
              medborgarna är engagerade i kultur och hur mycket kultur de utövar
              visar att Sverige hamnar på första plats när det handlar om bokläsande.
              Sverige ligger också på första plats när det handlar om och det
              är samtliga 27 länder i EU hur ofta man besökt ett historiskt
              monument och hur ofta man går på bio. Vi kommer på delad andraplats
              när det handlar om hur ofta man besöker museer eller gallerier
              och hur ofta man besökt ett bibliotek, på fjärde plats när det
              gäller hur ofta man har gått på teater och på delad andraplats
              när det gäller hur ofta man har gått på balett eller opera.
            </seg>
            <seg n="5a3391b9">
              Naturligtvis finns det ett större utbud i en storstad. Det vet
              vi alla. Men det finns också väldigt många som besöker våra storstäder
              och väldigt många från storstäderna som söker natur- och kulturupplevelser
              i andra delar av Sverige. Visst, stad och land berikar varandra!
              Det kommer de alltid att göra, men någon form av oro för att regeringen
              skulle montera ned kulturen och skärpa skillnaderna mellan stad
              och land finns det ingen anledning till. Tvärtom, vi arbetar i
              helt motsatt riktning.
            </seg>
          </u>
          <note n="621d32e3">
            Överläggningen var härmed avslutad.
          </note>
          <note n="69c34e9c">
            15 § Anmälan om inkommen faktapromemoria om förslag från Europeiska
            kommissionen
          </note>
          <note n="c0c61275">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="Q297821" xml:id="i-b1c06feec0f12153-0" n="37909a6a" prev="i-c380d344ababf167-0">
            <seg n="2c7a779b">
              KOM(2007)603
            </seg>
          </u>
          <note n="03d1455e">
            16 § Bordläggning
          </note>
          <note n="90aaaed2">
            Anmäldes och bordlades
          </note>
          <note n="786a1af5">
            17 § Anmälan om frågor för skriftliga svar
          </note>
          <note n="79792ec4">
            Anmäldes att följande frågor för skriftliga svar framställts
          </note>
          <note n="72e61a85">
            den 23 november
          </note>
          <note n="06595f0b">
            Lena Olsson
          </note>
          <note n="a30ca3e2">
            Hans Hoff
          </note>
          <note n="98a897dd">
            Monica Green
          </note>
          <note n="e5b4ab15">
            Jeppe Johnsson
          </note>
          <note n="8b20f6d3">
            Leif Pettersson
          </note>
          <note n="8b20f6d3">
            Leif Pettersson
          </note>
          <note n="8b20f6d3">
            Leif Pettersson
          </note>
          <note n="e46e3ec5">
            Betty Malmberg
          </note>
          <note n="63eeb367">
            Thomas Bodström
          </note>
          <note n="63eeb367">
            Thomas Bodström
          </note>
          <note n="ce7e6452">
            Nina Larsson
          </note>
          <note n="d67591e7">
            Kent Härstedt
          </note>
          <note n="d67591e7">
            Kent Härstedt
          </note>
          <note n="1cf89323">
            Peter Jeppsson
          </note>
          <note n="ec2c2d47">
            Birgitta Eriksson
          </note>
          <note n="68ec8014">
            Egon Frid
          </note>
          <note n="1ff599ca">
            Britta Rådström
          </note>
          <note n="1ff599ca">
            Britta Rådström
          </note>
          <note n="68ec8014">
            Egon Frid
          </note>
          <note n="ec2c2d47">
            Birgitta Eriksson
          </note>
          <note n="ec2c2d47">
            Birgitta Eriksson
          </note>
          <note n="4ec03222">
            Frågorna redovisas i bilaga som fogats till riksdagens snabbprotokoll
            tisdagen den 27 november.
          </note>
          <note n="b8a79add">
            18 § Anmälan om skriftliga svar på frågor
          </note>
          <note n="c4391cf8">
            Anmäldes att skriftliga svar på följande frågor inkommit
          </note>
          <note n="7b75474c">
            den 22 november
          </note>
          <note n="d67591e7">
            Kent Härstedt
          </note>
          <note n="72e61a85">
            den 23 november
          </note>
          <note n="ffc976be">
            Fredrik Olovsson
          </note>
          <note n="e629fe96">
            Maria Stenberg
          </note>
          <note n="f2856df7">
            Svaren redovisas i bilaga som fogats till riksdagens snabbprotokoll
            tisdagen den 27 november.
          </note>
          <note n="cdb504c5">
            19 § Kammaren åtskildes kl. 15.13.
          </note>
          <note n="5b86ad0d">
            Förhandlingarna leddes
          </note>
          <note n="856eee4b">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
