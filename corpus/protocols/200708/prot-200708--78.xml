<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--78</head>
          <docDate when="2008-03-13">2008-03-13</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u xml:id="i-19142ea463efa998-0" who="unknown">
            <seg>
              2007/08:78
            </seg>
          </u>
          <note>
            Torsdagen den 13 mars
          </note>
          <note>
            Kl. 12:00 - 16:34
          </note>
          <note>
            1 § Justering av protokoll
          </note>
          <note>
            Justerades protokollet för den 7 mars.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2007/08:472
          </note>
          <note>
            Interpellation 2007/08:472 Vanliga läkemedel utanför högkostnadsskyddet
          </note>
          <note>
            Interpellationen kommer att besvaras tisdagen den 1 april 2008.
          </note>
          <u xml:id="i-19142ea463efa998-1" who="unknown">
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            4 § Minoritetsfrågor
          </note>
          <note>
            Föredrogs
          </note>
          <note type="speaker">
            Anf. 1 MARIANNE BERG (v):
          </note>
          <u xml:id="i-19142ea463efa998-2" next="i-19142ea463efa998-20" who="Q517921">
            <seg>
              Herr talman! Till detta betänkande, KU13 Minoritetsfrågor , finns
              elva reservationer, varav tio kommer från Vänsterpartiet. I betänkandet
              behandlas motioner gällande teckenspråk, nationella minoriteter
              i grundlagen, utbildning, stöd till organisationer, äldreomsorg,
              medier och den romska minoriteten. Jag ställer mig naturligtvis
              bakom alla våra reservationer men väljer att särskilt lyfta fram
              reservation 5, som tar upp teckenspråket.
            </seg>
          </u>
          <u xml:id="i-19142ea463efa998-3" prev="i-19142ea463efa998-2" who="Q517921">
            <seg>
              Herr talman! Språket är en viktig grund för vår identitet och
              vår självkänsla. Det är genom språket vi samspelar med varandra,
              och det är genom språket vi uttrycker våra känslor och åsikter.
              Språket är nyckeln till så mycket i våra liv. Om detta råder säkert
              inte den minsta oenighet här i kammaren.
            </seg>
          </u>
          <u xml:id="i-19142ea463efa998-4" prev="i-19142ea463efa998-2" who="Q517921">
            <seg>
              I Sverige finns det i dag ca 10 000 personer som har varit döva
              sedan barnsben ja, en tredjedel av dem är faktiskt barn. Deras
              modersmål är teckenspråket. För dem är svenskan ett andraspråk.
              Totalt är det ca 30 000 personer som är teckenspråkiga i Sverige
              i dag. Flera utredningar har behandlat teckenspråkets ställning
              i Sverige, till exempel SOU 2006:54 Teckenspråk och teckenspråkiga:
              Översyn av teckenspråkets ställning .
            </seg>
          </u>
          <u xml:id="i-19142ea463efa998-5" prev="i-19142ea463efa998-2" who="Q517921">
            <seg>
              Vänsterpartiet delar den utredningens åsikt att teckenspråket
              ofta har betraktats som ett kommunikationsmedel för de människor
              som inte har kunnat tillgodogöra sig de hörandes språk. Vi menar
              att teckenspråket inte är ett substitut för svenskan. I likhet
              med utredningen anser vi att det är att betrakta som ett modersmål.
              Det är en insikt som delas av många som är insatta. Vi delar utredningens
              åsikt att det svenska teckenspråket borde ha samma folkrättsliga
              skydd som de nationella minoritetsspråken.
            </seg>
          </u>
          <u xml:id="i-19142ea463efa998-6" prev="i-19142ea463efa998-2" who="Q517921">
            <seg>
              Herr talman! I denna fråga står vi uppenbarligen ensamma i denna
              kammare. Varken högeralliansens partier, Socialdemokraterna eller
              Miljöpartiet är beredda att erkänna teckenspråket i denna betydelse.
              Dessa partier hänvisar nu till ytterligare en utredning, Språklagsutredningen.
              Hur många utredningar ska behövas? Hur många hänvisningar ska
              behövas?
            </seg>
          </u>
          <u xml:id="i-19142ea463efa998-7" prev="i-19142ea463efa998-2" who="Q517921">
            <seg>
              I likhet med äldre människor i de nationella minoriteterna har
              de äldre döva många gånger vuxit upp utan att kunna använda sitt
              modersmål under sin skolgång. I dag har teckenspråket en stark
              ställning, men fortfarande ses det av många som ett substitut
              till den talade svenskan.
            </seg>
          </u>
          <u xml:id="i-19142ea463efa998-8" prev="i-19142ea463efa998-2" who="Q517921">
            <seg>
              Vi i kammaren har dock i dag en möjlighet att ge teckenspråket
              en högre status och på så sätt ge dem som har det som sitt modersmål
              rätt att bli tagna på allvar i alla samhälleliga situationer.
            </seg>
          </u>
          <note>
            Herr talman! Jag yrkar bifall till reservation 5.
          </note>
          <note>
            Anf. 2 HELENE PETERSSON i Stockaryd (s):
          </note>
          <u xml:id="i-19142ea463efa998-9" prev="i-19142ea463efa998-2" who="Q517921">
            <seg>
              Herr talman! Minoritetspolitiken har varit ett eget politikområde
              sedan år 2000, då Sverige ratificerade ramkonventionen om skydd
              för de nationella minoriteterna och minoritetsspråkskonventionen.
              Under de åren har den socialdemokratiska regeringen arbetat på
              bred front för att försöka komma en liten bit på väg inom det
              område som konventionerna berör.
            </seg>
          </u>
          <u xml:id="i-19142ea463efa998-10" prev="i-19142ea463efa998-2" who="Q517921">
            <seg>
              I Europarådets senaste rapport utifrån Sveriges andra rapport,
              avlämnad i juli 2006, gör kommittén bedömningen att Sverige har
              vidtagit ett flertal värdefulla åtgärder i syfte att förbättra
              skyddet för de nationella minoriteterna. Konstitutionsutskottet
              gjorde också självt en genomgripande uppföljning 20042005 och
              gav ut tre rapporter. Men det finns fortfarande mycket att göra.
              Vi får inte luta oss tillbaka och tro att dessa frågor löser sig
              själva.
            </seg>
          </u>
          <u xml:id="i-19142ea463efa998-11" prev="i-19142ea463efa998-2" who="Q517921">
            <seg>
              En faktor som lyfts fram både i konstitutionsutskottets rapporter
              och av Europarådet är kommunernas långtgående ansvar i frågor
              som rör minoriteterna och de begränsade insatser som görs från
              kommunsektorn. Det gäller undervisningsområdet, äldreomsorgen
              och spridandet av information och kunskap om de nationella minoriteterna.
            </seg>
          </u>
          <u xml:id="i-19142ea463efa998-12" prev="i-19142ea463efa998-2" who="Q517921">
            <seg>
              Jag tror att alla är medvetna om att det kan vara svårt att få
              tag i lärare som kan undervisa i minoritetsspråk i små kommuner
              i alla delar av landet. Det kan också vara svårt att skapa kunskap
              och sprida information i de delar av landet som inte känner sig
              direkt berörda av minoritetsfrågorna. Men vi har minoriteter i
              alla delar av Sverige, och hela Sverige har ett ansvar för att
              konventionen följs. Det gäller inte minst attityder och fördomar,
              som jag återkommer till senare. Därför kan säkert den handbok
              om mänskliga rättigheter som Göteborgs universitet på uppdrag
              av den förra regeringen kommer med under senvåren 2008 vara till
              hjälp ute i kommunerna.
            </seg>
          </u>
          <u xml:id="i-19142ea463efa998-13" prev="i-19142ea463efa998-2" who="Q517921">
            <seg>
              I vårt betänkande i dag finns många viktiga motioner. Den nu
              sittande regeringen har aviserat en minoritetspolitisk proposition
              under 2009. Det finns också en del andra utredningar som är på
              gång. Med tanke på den beredning som pågår har vi socialdemokrater
              avstått från att reservera oss i det här betänkandet.
            </seg>
          </u>
          <u xml:id="i-19142ea463efa998-14" prev="i-19142ea463efa998-2" who="Q517921">
            <seg>
              När det gäller de samiska frågorna har det skett en hel del utredningar
              som nu måste samlas ihop och bilda en helhet. Det är viktigt att
              stärka samernas inflytande över frågor som rör den samiska befolkningen.
              Men det är också viktigt att lösningarna kan accepteras av hela
              den samiska befolkningen och inte bara delar av den. Lösningarna
              ska också vara godtagbara och accepteras av andra som bor i förvaltningsområdet
              liksom kanske av andra som har intressen i områdena. Detta är
              ingen enkel uppgift, men löses den inte politiskt blir det domstolarna
              som tar över, och då har vi gett upp tron på att demokratin är
              det verktyg vi ska jobba med.
            </seg>
          </u>
          <u xml:id="i-19142ea463efa998-15" prev="i-19142ea463efa998-2" who="Q517921">
            <seg>
              Frågor som utökat förvaltningsområde för den finska och samiska
              minoriteten är utredda och bör få en snar lösning. Likadant bör
              också den kritik som riktas mot Sverige när det gäller stöd till
              medier på meänkieli och samiska, som har behandlats i presskommitténs
              betänkande Mångfald och räckvidd , kunna komma till riksdagen
              inom det snaraste, kanske till och med utan att invänta 2009 års
              minoritetsproposition.
            </seg>
          </u>
          <u xml:id="i-19142ea463efa998-16" prev="i-19142ea463efa998-2" who="Q517921">
            <seg>
              En minoritetsgrupp som bör ägnas särskild uppmärksamhet är den
              romska gruppen. Den har funnits i Sverige sedan 1500-talet. I
              dag bor här mellan 40 000 och 50 000 romer. Det är en grupp som
              än i dag ofta bemöts med fördomar och negativ attityd. Det finns
              också en begränsad kunskap om romers livsvillkor. Många romer
              har än i dag svårt att ta sig in på arbetsmarknaden, svårt att
              få bostad, blir nekade tillträde till offentliga lokaler och platser
              och kan inte alltid tillgodogöra sig utbildning på lika villkor.
            </seg>
          </u>
          <u xml:id="i-19142ea463efa998-17" prev="i-19142ea463efa998-2" who="Q517921">
            <seg>
              Sverige har erkänt den romska gruppen som nationell minoritet.
              Vi har ett stort ansvar för att se till att kunskapen ökar och
              att problemen uppmärksammas och löses.
            </seg>
          </u>
          <u xml:id="i-19142ea463efa998-18" prev="i-19142ea463efa998-2" who="Q517921">
            <seg>
              Under 2002 startade den socialdemokratiska regeringen ett arbete
              för att stärka de romska kvinnornas situation. En arbetsgrupp
              bildades, bestående av romska kvinnor och personer från departementet.
              Ett flertal regionala seminarier genomfördes. Jag tycker att det
              är beklagligt att det inte har funnits intresse från den nuvarande
              regeringen för att låta denna arbetsgrupp arbeta vidare.
            </seg>
          </u>
          <u xml:id="i-19142ea463efa998-19" prev="i-19142ea463efa998-2" who="Q517921">
            <seg>
              Beslutet som fattades före regeringsskiftet om att inrätta en
              romsk delegation har fullföljts av den nuvarande regeringen, och
              det är jag mycket glad för, men delegationens uppgifter är inte
              de som den romska kvinnogruppen arbetade med. Den gruppen och
              det arbetet låg direkt under departementets ansvar.
            </seg>
          </u>
          <u xml:id="i-19142ea463efa998-20" prev="i-19142ea463efa998-2" who="Q517921">
            <seg>
              Herr talman! Här finns mycket kvar att göra, och vi förutsätter
              att den nu sittande regeringen verkligen visar framfötterna i
              dessa frågor och tar sitt ansvar, så att vi inte avstannar i det
              arbete som påbörjats eller till och med börjar backa. Sverige
              har ett stort ansvar, och vi avvaktar med intresse vad propositionen
              kommer att innehålla.
            </seg>
          </u>
          <note>
            Herr talman! Jag yrkar bifall till förslaget i konstitutionsutskottets
            betänkande nr 13.
          </note>
          <note type="speaker">
            Anf. 3 STEFAN TORNBERG (c):
          </note>
          <u xml:id="i-19142ea463efa998-21" next="i-19142ea463efa998-35" who="Q6213669">
            <seg>
              Herr talman! Som företrädare för alliansen i konstitutionsutskottet
              kan jag konstatera att det finns en stor majoritet bakom betänkandet
              och också en bred samsyn i övrigt i de grundläggande frågorna
              om de nationella minoriteterna.
            </seg>
          </u>
          <u xml:id="i-19142ea463efa998-22" prev="i-19142ea463efa998-21" who="Q6213669">
            <seg>
              Det är kanske konstigt att säga det med tanke på att det finns
              hela elva reservationer, men som Helene Petersson sade tidigare
              finns det mycket intressanta saker i motionerna som också kommer
              att komma upp i en rad utredningar och beredningar som är på gång.
              I avvaktan på Grundlagsutredningen, Språklagsutredningen, Public
              service-utredningen, beredningen av presstödet och den aviserade
              minoritetspropositionen som väntas under det kommande året finns
              det inte skäl för kammaren att föregripa den behandlingen.
            </seg>
          </u>
          <u xml:id="i-19142ea463efa998-23" prev="i-19142ea463efa998-21" who="Q6213669">
            <seg>
              Minoritetspolitiken handlar om skyddet av de nationella minoriteterna
              och deras rätt att använda minoritetsspråken. Det är viktigt att
              komma ihåg att det här inte är en sak som bara berör oss i Sverige,
              utan en del av det internationella skyddet av de mänskliga rättigheterna.
              Därför är det också självklart att det finns ett internationellt
              intresse för hur vi i Sverige tar hand om våra nationella minoriteter.
              Samtidigt är det viktigt att komma ihåg att detta är en del av
              det svenska kulturarvet.
            </seg>
          </u>
          <u xml:id="i-19142ea463efa998-24" prev="i-19142ea463efa998-21" who="Q6213669">
            <seg>
              För att en grupp ska vara en nationell minoritet krävs att det
              finns en uttalad samhörighet, en gemensam religiös, språklig,
              traditionell eller kulturell tillhörighet och en vilja hos gruppen
              att behålla och utveckla den egna identiteten. En faktor som är
              viktig är självidentifikationen, att det är individen själv som
              avgör om han tillhör gruppen. Det tycker jag är en självklar grund
              i den nationella minoritetspolitiken. Det borde gälla alla grupper.
            </seg>
          </u>
          <u xml:id="i-19142ea463efa998-25" prev="i-19142ea463efa998-21" who="Q6213669">
            <seg>
              Vi kan se i konstitutionsutskottets betänkande att inte alla
              nationella minoriteter är behandlade på samma sätt där. Jag tänker
              då bland annat på sverigefinnarna. Jag förutsätter att det är
              en fråga som också kommer att beröras i det kommande arbetet.
            </seg>
          </u>
          <u xml:id="i-19142ea463efa998-26" prev="i-19142ea463efa998-21" who="Q6213669">
            <seg>
              Det finns ett skäl till att samerna intar en särställning i den
              svenska politiken när det gäller nationella minoriteter och att
              vi har en särskild samepolitik. Samerna är Sveriges urfolk, och
              det finns därför starka skäl till att de har en särställning och
              en särskild lagstiftning.
            </seg>
          </u>
          <u xml:id="i-19142ea463efa998-27" prev="i-19142ea463efa998-21" who="Q6213669">
            <seg>
              Som tidigare har sagts här från talarstolen har kommunerna ett
              mycket stort ansvar i hur den nationella minoritetspolitiken implementeras
              på lokal nivå. Det är ofta i kommunerna som medborgarna möter
              det offentliga. Därför är det positivt, i den dialog som nu krävs
              mellan staten och kommunerna, att en konferens kommer att arrangeras
              i april om just implementeringen av den nationella minoritetspolitiken,
              där Sveriges Kommuner och Landsting och Integrations- och jämställdhetsdepartementet
              är gemensamma arrangörer.
            </seg>
          </u>
          <u xml:id="i-19142ea463efa998-28" prev="i-19142ea463efa998-21" who="Q6213669">
            <seg>
              I den senaste rapporten från Europarådet konstaterades att Sverige
              har ett väl utvecklat minoritetsskydd, men att det finns ett oklart
              organisatoriskt ansvar på den nationella nivån och att vi behöver
              bli mycket bättre på uppföljning av de beslut som fattas. Det
              här ska också regeringen lämna ett svar på under våren.
            </seg>
          </u>
          <u xml:id="i-19142ea463efa998-29" prev="i-19142ea463efa998-21" who="Q6213669">
            <seg>
              Herr talman! Även om det finns en bred samsyn i det här, och
              den nationella minoritetspolitiken i Sverige inte har att göra
              med samma heta känslor som på många andra håll i världen, finns
              det konflikter när det gäller inställningen till rättigheter exempelvis
              till mark och vatten mellan den samiska befolkningen och den övriga
              befolkningen i vissa områden. Det är konflikten kring mark och
              vatten och nyttjandet av naturresurser som är spänningsfältet.
              Det är också därför Sverige i det här läget inte kan ratificera
              vare sig den nordiska Samekonventionen eller ILO 169 utan att
              konsekvenserna beskrivs ytterligare.
            </seg>
          </u>
          <u xml:id="i-19142ea463efa998-30" prev="i-19142ea463efa998-21" who="Q6213669">
            <seg>
              Miljöpartiets motion om definieringen av begreppet samer är intressant.
              Den visar komplexiteten i detta. Hur ska samerna definieras? Utifrån
              rösträtten i sametingsvalet, renskötselrätten eller annat? Att
              rättigheterna till land på en tredjedel av Sveriges yta inte är
              lösta illustrerar komplexiteten i frågan. Det är också viktigt
              att detta löses politiskt och att det inte blir en långdragen
              process i domstolarna.
            </seg>
          </u>
          <u xml:id="i-19142ea463efa998-31" prev="i-19142ea463efa998-21" who="Q6213669">
            <seg>
              Men även här är det viktigt att det prövas på det individuella
              planet. Vilka individuella rättigheter har den som säger sig tillhöra
              det samiska samhället? Är det någon annan som ska avgöra om jag
              är same eller inte?
            </seg>
          </u>
          <u xml:id="i-19142ea463efa998-32" prev="i-19142ea463efa998-21" who="Q6213669">
            <seg>
              Det är också viktigt att de nationella minoriteternas kulturarv
              synliggörs, som framhölls i motionen. Jag tycker att det är mycket
              positivt med den växande självkänsla vi kan notera.
            </seg>
          </u>
          <u xml:id="i-19142ea463efa998-33" prev="i-19142ea463efa998-21" who="Q6213669">
            <seg>
              Det pågår också en förvaltningsöversyn av om förvaltningsområdena
              i minoritetsspråkslagstiftningen kan utvidgas. I mitt eget hemlän
              är det nu sju kommuner som är förvaltningsområden för meänkieli,
              samiska och finska. Men de nationella minoriteterna bor inte bara
              i vissa områden. Även om det finns en koncentration till de här
              kommunerna, finns det företrädare för de nationella minoriteterna
              i hela vårt land. Självklart ska också de ha rätt till det skydd
              som lagstiftningen innebär. Jag ser också där framför mig en ökad
              möjlighet att koppla rättigheterna till individen. Vilka rättigheter
              har jag som individ som bor i Ystad men betraktar mig som tornedaling?
              Vilka rättigheter har en same som bor i Kalmar? Har jag någon
              rätt till mitt språk och min kultur? Det är viktigt att den frågan
              diskuteras vidare.
            </seg>
          </u>
          <u xml:id="i-19142ea463efa998-34" prev="i-19142ea463efa998-21" who="Q6213669">
            <seg>
              Marianne Berg lyfte fram teckenspråket. Det är en mycket viktig
              fråga som inte har samma grund som de nationella minoriteterna,
              men förutsättningarna och utmaningarna är liknande. Det är dock
              positivt att det som eftersträvas i de motioner som ställs på
              det området tillgodoses genom den beredning som nu kommer att
              ske i Språklagsutredningen, som just har till uppgift att titta
              på de här sakerna. Att tillsätta någon ytterligare utredning vid
              sidan av Språklagsutredningen ser jag inte som nödvändigt.
            </seg>
          </u>
          <u xml:id="i-19142ea463efa998-35" prev="i-19142ea463efa998-21" who="Q6213669">
            <seg>
              Herr talman! Det finns anledning att fortsätta att utveckla minoritetspolitiken
              och särskilt att ta fram ett ökat individperspektiv. Jag yrkar
              bifall till förslaget i konstitutionsutskottets betänkande och
              avslag på samtliga reservationer.
            </seg>
          </u>
          <note type="speaker">
            Anf. 4 KJELL ELDENSJÖ (kd):
          </note>
          <note>
            Herr talman! Jag yrkar också bifall till förslaget i utskottets
            betänkande och avslag på reservationerna.
          </note>
          <u xml:id="i-19142ea463efa998-36" next="i-19142ea463efa998-44" who="Q5708107">
            <seg>
              Jag är siste talare i det här ärendet. Därför är det lätt att
              det blir upprepningar, men min förhoppning är att det här anförandet
              ska få karaktären av en allmän och samlad reflektion över minoritetsfrågor
              som har tagits upp i betänkandet.
            </seg>
          </u>
          <note>
            Av betänkandetexten framgår att minoritetspolitiken inrättades
            som ett eget politikområde så sent som år 2000, som följd av riksdagens
            beslut hösten 1999 att godkänna en ratificering av dels ramkonventionen
            om skydd för nationella minoriteter, dels den europeiska stadgan
            om landsdels- och minoritetsspråk.
          </note>
          <u xml:id="i-19142ea463efa998-37" prev="i-19142ea463efa998-36" who="Q5708107">
            <seg>
              Det var, som jag ser det, ett klokt och framåtsyftande beslut.
              Insikten har successivt ökat om vikten av att värna den mångfald
              som minoritetsgrupperna bidrar med. Den tendens som kanske ibland
              tidigare har funnits, att man negligerar minoritetsfolks egenart,
              har förhoppningsvis brutits för gott, inte minst vad det gäller
              gruppers eget språk.
            </seg>
          </u>
          <u xml:id="i-19142ea463efa998-38" prev="i-19142ea463efa998-36" who="Q5708107">
            <seg>
              Nu har viljan och förståelsen för att skydda det unika, att bevara
              kulturarv, traditioner och särarter ökat markant. Mångfalden ses
              i dag som något som berikar samhället, vårt land och vår värld
              i stort, inte minst eftersom så mycket annat tenderar att likformas
              både inom och utom nationsgränserna. Det är, tror jag, värdefullt
              att fördjupa sig i och sätta sig in i minoritetsfrågorna för att
              därmed öka förståelsen för dessa och för dem som direkt omfattas
              av minoritetspolitiken.
            </seg>
          </u>
          <u xml:id="i-19142ea463efa998-39" prev="i-19142ea463efa998-36" who="Q5708107">
            <seg>
              Herr talman! I betänkandet behandlas 45 motionsyrkanden, vilka
              naturligtvis alla syftar till det vällovliga att ytterligare skjuta
              fram positionerna för minoriteterna i vårt samhälle. Det gäller
              då det egna språket, kultur, utbildning, traditioner och mycket
              annat.
            </seg>
          </u>
          <u xml:id="i-19142ea463efa998-40" prev="i-19142ea463efa998-36" who="Q5708107">
            <seg>
              Att utskottet avstyrker motionsyrkandena ska enligt min mening
              därför inte uppfattas som ett underkännande i sig av förslagen,
              utan det är en konsekvens av att arbeten och initiativ redan finns
              inom Regeringskansliet beträffande minoritetsfrågor. Dessa arbeten
              bör, som sedvanligt är, inte föregripas.
            </seg>
          </u>
          <u xml:id="i-19142ea463efa998-41" prev="i-19142ea463efa998-36" who="Q5708107">
            <seg>
              Ett av de mest omfattande arbetena är förberedelsen av en kommande
              minoritetspolitisk proposition som bland annat har utgångspunkter
              i de nationella minoriteternas villkor och i behovet av att tydliggöra
              det kommunala och regionala ansvaret.
            </seg>
          </u>
          <u xml:id="i-19142ea463efa998-42" prev="i-19142ea463efa998-36" who="Q5708107">
            <seg>
              I flertalet av utskottsmajoritetens avstyrkanden av motionsyrkandena
              hänvisas det därför till beredningen av minoritetspropositionen
              som kommer att läggas fram. Motionsyrkandena avstyrks också med
              hänvisning till bland annat att man inte ska föregripa Grundlagsutredningens
              arbete, Språklagsutredningens arbete eller annan beredning inom
              Regeringskansliet. I något fall avstyrker man på grund av redan
              höjt budgetanslag. Då tänker jag på ett anslag som gäller uppbyggnaden
              av minoritetsspråk.
            </seg>
          </u>
          <u xml:id="i-19142ea463efa998-43" prev="i-19142ea463efa998-36" who="Q5708107">
            <seg>
              Herr talman! Enligt min mening är det vällovligt och angeläget
              att bland annat genom motioner hålla debatten om minoriteters
              behov och betydelse levande. Det är viktigt att minoritetspolitiken
              bedrivs på ett sätt som gör att minoriteters särart, kultur, tradition,
              språk med mera kan få leva vidare och blomstra i vårt land och
              i en värld som alltmer präglas av globaliseringen. Jag uppfattar
              att regeringen har den ambitionen.
            </seg>
          </u>
          <u xml:id="i-19142ea463efa998-44" prev="i-19142ea463efa998-36" who="Q5708107">
            <seg>
              Det här motionsbetänkandet kommer, vad jag förstår, att finnas
              med som ett underlag vid den beredning som är på gång inom regeringen.
              Så det gäller att ha tillförsikt och tålamod.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Vallagsfrågor
          </note>
          <note>
            Föredrogs
          </note>
          <note type="speaker">
            Anf. 5 MARIANNE BERG (v):
          </note>
          <u xml:id="i-19142ea463efa998-45" next="i-19142ea463efa998-52" who="Q517921">
            <seg>
              Herr talman! I detta betänkande, KU18, har utskottet behandlat
              vallagsfrågor, mycket viktiga demokratifrågor. Jag har valt att
              ur detta betänkande ta upp Vänsterpartiets reservation som handlar
              om tillgängligheten vid våra vallokaler för kvinnor och män med
              funktionsnedsättning.
            </seg>
          </u>
          <u xml:id="i-19142ea463efa998-46" prev="i-19142ea463efa998-45" who="Q517921">
            <seg>
              Vänsterpartiet anser att regeringen bör utvärdera om den nya
              vallagen ledde till att personer med funktionsnedsättning kunde
              delta i 2006 års val under värdiga och jämställda former. Jag
              tycker inte att det är för mycket begärt. Men övriga partier är
              inte överens med oss om att en sådan utvärdering bör ske.
            </seg>
          </u>
          <u xml:id="i-19142ea463efa998-47" prev="i-19142ea463efa998-45" who="Q517921">
            <seg>
              Herr talman! Många är de vallokaler som är placerade i skolor
              eller i andra byggnader eller miljöer som ibland gör det omöjligt
              för en person som till exempel sitter i rullstol att ta sig in.
              Många är också på grund av ålder drabbade av funktionsnedsättning,
              vilket gör att inte de heller kan ta sig in i vallokalen.
            </seg>
          </u>
          <u xml:id="i-19142ea463efa998-48" prev="i-19142ea463efa998-45" who="Q517921">
            <seg>
              Det här ska inte få förekomma. Jag anser att det är en kränkning.
              Jag anser att det är en diskriminering.
            </seg>
          </u>
          <u xml:id="i-19142ea463efa998-49" prev="i-19142ea463efa998-45" who="Q517921">
            <seg>
              I utskottets ställningstagande tas Valmyndighetens rapport upp,
              där man skriver att de nya reglerna om tillgängligheten till röstlokalerna
              fungerade väl vid 2006 års val. Jo, så står det förvisso i rapporten,
              men det står också att det fortfarande finns ett fåtal lokaler
              som brister vad gäller tillgängligheten.
            </seg>
          </u>
          <u xml:id="i-19142ea463efa998-50" prev="i-19142ea463efa998-45" who="Q517921">
            <seg>
              Jag var under gårdagen i kontakt med flera organisationer som
              inte har några rapporter om situationen, men samtliga uppger att
              några större förbättringar vad gäller tillgängligheten inte har
              framkommit från deras medlemmar. Så oavsett om det är flera eller
              om det är ett fåtal lokaler som brister i tillgänglighet ska alla
              röstberättigade personer i detta land kunna komma in i röstlokalen.
              Lika självklart ska det vara att det finns valmaterial för alla
              i vallokalen, till exempel valsedlar och liknande i punktskrift
              eller inlästa.
            </seg>
          </u>
          <u xml:id="i-19142ea463efa998-51" prev="i-19142ea463efa998-45" who="Q517921">
            <seg>
              Det ska inte få förekomma i vårt land att personer med funktionsnedsättning
              inte kan komma in i röstlokalen. Det ska inte få förekomma att
              personer som har någon form av funktionsnedsättning ska avlägga
              sin röst utanför, på gatan. I verkligheten är det så för många.
              Det är, som jag sade tidigare, en otrolig kränkning, och det är
              en ren och klar diskriminering.
            </seg>
          </u>
          <u xml:id="i-19142ea463efa998-52" prev="i-19142ea463efa998-45" who="Q517921">
            <seg>
              Herr talman! Vänsterpartiet anser, som sagt, att regeringen snarast
              bör utvärdera tillgängligheten, så att man efter nästa val inte
              ska behöva ta upp frågan ytterligare en gång här i kammaren.
            </seg>
          </u>
          <note>
            Herr talman! Jag yrkar härmed bifall till Vänsterpartiets reservation
            i betänkandet.
          </note>
          <note type="speaker">
            Anf. 6 PHIA ANDERSSON (s):
          </note>
          <note>
            Herr talman! Vi socialdemokrater yrkar bifall till förslaget
            i betänkandet, trots att utskottet avstyrker samtliga 33 motioner
            med hänvisning till Grundlagsutredningens arbete. Grundlagsutredningen
            har enligt sina direktiv att göra en utvärdering och översyn av
            hela valsystemet.
          </note>
          <u xml:id="i-19142ea463efa998-53" next="i-19142ea463efa998-58" who="Q3370155">
            <seg>
              Jag vill ändå ta upp en fråga som är väldigt viktig ur medborgarsynpunkt.
              Den rör ett flertal motioner som behandlar frågan om partisymboler
              på valsedlarna.
            </seg>
          </u>
          <u xml:id="i-19142ea463efa998-54" prev="i-19142ea463efa998-53" who="Q3370155">
            <seg>
              Flera personer har efter förra valet påpekat svårigheterna att
              skilja på de olika valsedlarna. Särskilt gäller det de personer
              som har nedsatt synförmåga.
            </seg>
          </u>
          <u xml:id="i-19142ea463efa998-55" prev="i-19142ea463efa998-53" who="Q3370155">
            <seg>
              Socialdemokraternas valsedel har funnits i väldigt många år.
              Men ett nytt parti, Sverigedemokraterna, har en snarlik valsedel.
              Hos dem som har tänkt rösta på Socialdemokraterna har rädslan
              varit stor för att ta fel valsedel. Dessutom fanns det vid förra
              valet, när jag själv åkte runt, högar med valsedlar i vallokalerna.
              Sverigedemokraternas valsedlar låg ibland precis jämte Socialdemokraternas.
              Ibland var de faktiskt blandade i samma hög.
            </seg>
          </u>
          <u xml:id="i-19142ea463efa998-56" prev="i-19142ea463efa998-53" who="Q3370155">
            <seg>
              Det är viktigt ur medborgarsynpunkt att man känner sig säker
              på att man kan identifiera valsedlarna och på att man lagt sin
              röst på det parti som man hade för avsikt att rösta på.
            </seg>
          </u>
          <u xml:id="i-19142ea463efa998-57" prev="i-19142ea463efa998-53" who="Q3370155">
            <seg>
              En partisymbol på valsedeln skulle underlätta för människor att
              välja rätt valsedel. Frågan har tidigare behandlats i 1993 års
              vallagskommitté och 2003 års vallagskommitté, där det påpekades
              att det fanns en del praktiska problem med att trycka partisymbol
              på valsedeln. Bland annat angavs att utrymmet på valsedeln var
              begränsat.
            </seg>
          </u>
          <u xml:id="i-19142ea463efa998-58" prev="i-19142ea463efa998-53" who="Q3370155">
            <seg>
              Det är viktigt att Grundlagsutredningen tar upp frågan och försöker
              lösa de praktiska problemen med partisymbol på valsedeln till
              förmån för säkerheten vid väljarnas val av parti på valdagen.
            </seg>
          </u>
          <note type="speaker">
            Anf. 7 EVA BENGTSON SKOGSBERG (m):
          </note>
          <u xml:id="i-19142ea463efa998-59" next="i-19142ea463efa998-67" who="Q4938111">
            <seg>
              Herr talman! Som redan nämnts behandlas i detta betänkande vallagsfrågor
              som härstammar från 33 motionsyrkanden lämnade under tiden 2006
              och 2007. Det gäller registrering av kandidater, utformning och
              distribution av valsedlar, valkretsar och röstningsförfarande.
              Det är något som berörs i dessa yrkanden liksom möjligheter för
              funktionshindrade att delta i val. Det senare ska jag kort uppehålla
              mig vid.
            </seg>
          </u>
          <u xml:id="i-19142ea463efa998-60" prev="i-19142ea463efa998-59" who="Q4938111">
            <seg>
              Jag vill först bara säga att samtliga motioner avstyrks. De flesta
              avstyrks med anledning av Grundlagsutredningens arbete som i sitt
              direktiv har att göra en utvärdering och översyn av hela valsystemet.
            </seg>
          </u>
          <u xml:id="i-19142ea463efa998-61" prev="i-19142ea463efa998-59" who="Q4938111">
            <seg>
              Den nya vallagen som trädde i kraft i januari 2006 innebär att
              kommunerna har det lokala ansvaret för valets genomförande. Rätten
              för väljare som befinner sig utomlands att brevrösta har permanentats,
              och möjligheterna att rösta genom bud har utvidgats.
            </seg>
          </u>
          <u xml:id="i-19142ea463efa998-62" prev="i-19142ea463efa998-59" who="Q4938111">
            <seg>
              Kraven på kommunerna att ordna lokaler som är tillgängliga för
              funktionshindrade väljare har skärpts. Detta gäller oavsett form
              av funktionshinder, inte endast fysiska.
            </seg>
          </u>
          <u xml:id="i-19142ea463efa998-63" prev="i-19142ea463efa998-59" who="Q4938111">
            <seg>
              Enligt Valmyndighetens rapport från det senaste valet har de
              nya reglerna för tillgänglighet till röstningslokaler fungerat
              väl. Men jag kan hålla med Marianne Berg om att väl inte är väl
              nog. Det ska naturligtvis vara en hundraprocentig tillgänglighet.
            </seg>
          </u>
          <u xml:id="i-19142ea463efa998-64" prev="i-19142ea463efa998-59" who="Q4938111">
            <seg>
              För dem som uppgett att de kan läsa punktskrift togs ett speciellt
              material fram. 15 000 synskadade fick samma information som på
              röstkortet inläst på kassett. Vallagen fanns inspelad på teckenspråk
              på Valmyndighetens hemsida. En broschyr fanns även på lättläst
              svenska.
            </seg>
          </u>
          <u xml:id="i-19142ea463efa998-65" prev="i-19142ea463efa998-59" who="Q4938111">
            <seg>
              Utskottet understryker vikten av att alla ska kunna rösta på
              ett värdigt sätt utan att valhemligheten röjs och utgår från att
              möjligheterna att ytterligare underlätta för funktionshindrade
              att utöva sin rösträtt fortlöpande beaktas. Där får vi trycka
              på våra lokala platser.
            </seg>
          </u>
          <u xml:id="i-19142ea463efa998-66" prev="i-19142ea463efa998-59" who="Q4938111">
            <seg>
              Jag vill ändå svara Marianne Berg när det gäller kränkningen
              att behöva vara utanför. Hemma har vi en lokal, där funktionshindrade
              kommer in. Men jag vet ändå fall där vederbörande ville sitta
              kvar i bilen. Så jag tycker inte att den meningen ska strykas.
              Den möjligheten ska finnas. För det kan vara kränkande åt andra
              hållet av olika skäl. Även om inte hinder finns väljer man att
              inte gå in i vallokalen.
            </seg>
          </u>
          <u xml:id="i-19142ea463efa998-67" prev="i-19142ea463efa998-59" who="Q4938111">
            <seg>
              När det gäller partisymbolerna, Phia Andersson, är det väl bra.
              Nackdelen är bara att om man trycker det i svartvitt blir de ännu
              mer otydliga. Jag satt och funderade här på blåklint, ros och
              maskros. Det kan vara lite svårt när det är svartvitt att tyda
              dem. Jag tror att i färg blir det väldigt dyrt.
            </seg>
          </u>
          <note>
            Avslutningsvis, herr talman, yrkar jag bifall till förslaget
            i utskottets betänkande.
          </note>
          <note type="speaker">
            Anf. 8 ANNIE JOHANSSON (c):
          </note>
          <u xml:id="i-19142ea463efa998-68" next="i-19142ea463efa998-73" who="Q439393">
            <seg>
              Herr talman! Betänkandet innehåller en rad spännande framtidsmöjligheter
              rörande demokratiutveckling i samband med val med ny teknik. Elektroniska
              röstningsförfaranden lyfts fram bland annat som en spännande form
              som används i några länder redan nu. Grundlagsutredningen har
              i uppdrag att utvärdera hela valsystemet, och vi ska här inte
              föregå dess arbete.
            </seg>
          </u>
          <u xml:id="i-19142ea463efa998-69" prev="i-19142ea463efa998-68" who="Q439393">
            <seg>
              För två veckor sedan besökte Centerpartiets riksdagsgrupp Estland
              och studerade där bland annat deras utvecklade e-demokrati. E-Estland
              har en lägre procentandel Internetanvändare än Sverige, men trots
              det var 86 procent av deklarationerna gjorda över Internet. De
              har ett e-röstningsförfarande vid de allmänna valen, och allmänna
              offentliga handlingar finns elektroniskt med möjlighet till direkt
              påverkan av exempelvis propositioner från dess regering på en
              Internetportal.
            </seg>
          </u>
          <u xml:id="i-19142ea463efa998-70" prev="i-19142ea463efa998-68" who="Q439393">
            <seg>
              Diskussioner om en ny, kompletterande form av röstningsförfarande
              är en pågående diskussion i många länder. Det är en enorm framtidspotential
              att kunna nyttja Internet som en naturlig del i demokratin. Samtidigt
              innehåller det naturligtvis också säkerhetsaspekter vad gäller
              exempelvis vår rätt till valhemlighet.
            </seg>
          </u>
          <note>
            Runt om i världen pågår nu pilotprojekt vad gäller e-röstning
            i allmänna val. I Estland är det ett naturligt komplement. 2001
            hade Australien sin första e-röstningsmöjlighet till det australiska
            parlamentsvalet, där 8,3 procent av alla röstande använde elektroniska
            röstningsmaskiner. I Belgien röstar man sedan 1991 elektroniskt
            med en stor andel röstande. Även USA, Frankrike, Tyskland och
            Indien har i mindre eller större utsträckning elektroniska förfaranden
            vid röstning.
          </note>
          <u xml:id="i-19142ea463efa998-71" prev="i-19142ea463efa998-68" who="Q439393">
            <seg>
              Valmyndigheten fick 2007 ett uppdrag i regleringsbrevet att lämna
              en rapport om uppbyggnaden av en kunskapsbank med erfarenheter
              från kommuner som använder elektronisk röstning vid kommunala
              rådgivande opinionsundersökningar. Genom denna rapport ska det,
              enligt regleringsbrevet, framdeles vara möjligt för kommuner som
              vill använda elektronisk röstning att göra det både enkelt och
              mer kostnadseffektivt.
            </seg>
          </u>
          <u xml:id="i-19142ea463efa998-72" prev="i-19142ea463efa998-68" who="Q439393">
            <seg>
              Som en huvudanledning till att använda sig av elektronisk röstning
              angav de deltagande kommunerna ett ökat deltagande och engagemang
              i kommunala frågor mellan valen. Det var tyvärr ett för litet
              antal kommuner som deltog för att man skulle kunna upprätta en
              kunskapsbank, men det finns en enorm information i de rapporter
              som har lämnats in.
            </seg>
          </u>
          <u xml:id="i-19142ea463efa998-73" prev="i-19142ea463efa998-68" who="Q439393">
            <seg>
              Jag kan konstatera att projekt eller verkliga genomföranden görs
              på många ställen, både i vårt närområde och i övriga världen,
              för att komplettera det vanliga röstningsförfarandet med papperslapp
              och kuvert med en modern teknik. Det finns vissa säkerhetsmässiga
              aspekter som måste analyseras och bejakas, men det är helt klart
              så att framtiden kommer att innebära att vi nyttjar modern teknik
              för att stimulera det demokratiska samtalet och deltagandet.
            </seg>
          </u>
          <note>
            Jag yrkar efter en utläggning om en möjlig framtid för IT-demokratin
            bifall till förslaget i konstitutionsutskottets betänkande.
          </note>
          <note type="speaker">
            Anf. 9 HANS WALLMARK (m):
          </note>
          <u xml:id="i-19142ea463efa998-74" next="i-19142ea463efa998-79" who="Q5650816">
            <seg>
              Herr talman! Jag tänkte kort beröra någon av de motioner som
              behandlas i konstitutionsutskottets betänkande. Jag har också
              förståelse för att motionerna avstyrks med hänvisning till den
              pågående Grundlagsutredningen. Jag är dock inte alldeles säker
              på att alla saker kommer att behandlas av utredningen, än mindre
              att det kommer att läggas fram konkreta förslag i de riktningar
              som jag och andra motionärer har berört. Det finns således skäl
              att tro att frågorna återkommer till riksdagen, både i form av
              nya motioner och i riksdagsdebatter.
            </seg>
          </u>
          <u xml:id="i-19142ea463efa998-75" prev="i-19142ea463efa998-74" who="Q5650816">
            <seg>
              Herr talman! I år är det 350 år sedan freden i Roskilde 1658
              och Skåne blev svenskt. Med det som utgångspunkt känns det naturligt
              att tala om en viss motion.
            </seg>
          </u>
          <u xml:id="i-19142ea463efa998-76" prev="i-19142ea463efa998-74" who="Q5650816">
            <seg>
              Herr talman! Det är inte motionen om att våra utlandssvenskar
              borde ges möjlighet till riksdagsrepresentation via egen valkrets,
              en nog så viktig fråga. Det handlar i stället om möjligheten att
              skapa en gemensam riksdagsvalkrets av de fyra som i dag finns
              i Skåne.
            </seg>
          </u>
          <u xml:id="i-19142ea463efa998-77" prev="i-19142ea463efa998-74" who="Q5650816">
            <seg>
              Vi återvänder till 1600-talet. Då skapades för att försvåra i
              Skåne genom en diagonaldragning det som varit Malmöhus län respektive
              Kristianstads län. Glädjande nog har bildandet av Region Skåne
              och ett ökat regionalt ansvar inneburit att gamla, flerhundraåriga
              gränser suddats ut under det senaste årtiondet.
            </seg>
          </u>
          <u xml:id="i-19142ea463efa998-78" prev="i-19142ea463efa998-74" who="Q5650816">
            <seg>
              Skåne är en logisk enhet med över en miljon invånare, en gemensam
              identitet oavsett om man bor och verkar i Båstad, Simrishamn,
              Trelleborg eller Hässleholm. Det försöksområde Region Skåne nu
              är tillsammans med Västra Götaland kommer förhoppningsvis att
              permanentas under denna mandatperiod. En i mitt tycke logisk fortsättning
              och förlängning av detta arbete vore skapandet av en gemensam
              riksdagsvalkrets för Skåne.
            </seg>
          </u>
          <u xml:id="i-19142ea463efa998-79" prev="i-19142ea463efa998-74" who="Q5650816">
            <seg>
              Skåne län har med dagens befolkningsunderlag 39 fasta mandat.
              Som jämförelse kan nämnas att Stockholms kommun har 27 fasta mandat,
              och Stockholms län har 36 fasta mandat. Jag tror att det har varit
              till det befolkningsmässigt stora Stockholmsområdets fördel att
              ha sluppit bli uppdelat på fler valkretsar som exempelvis Stockholms
              län södra respektive norra. Många av de politiska frågorna och
              utmaningarna är säkert gemensamma. Så är det även för Skåne.
            </seg>
          </u>
          <note>
            Herr talman! Först en permanentning av det regionala självstyret
            i Skåne, sedan Grundlagsutredningens betänkande, och därefter
            en skånsk valkrets herr talman, kan man hoppas på det?
          </note>
          <note>
            Överläggningen var härmed avslutad.
          </note>
          <note>
            6 § Naturkatastroffond m.m.
          </note>
          <note>
            Föredrogs
          </note>
          <note type="speaker">
            Anf. 10 ULLA ANDERSSON (v):
          </note>
          <u xml:id="i-19142ea463efa998-80" next="i-19142ea463efa998-95" who="Q4935938">
            <seg>
              Herr talman! Jag ska debattera den här frågan för Vänsterpartiets
              räkning eftersom jag är en av motionärerna och initiativtagare
              till motionen. Den har väckts i samarbete med Lantbrukarnas Riksförbund
              hemma i Gävleborg.
            </seg>
          </u>
          <u xml:id="i-19142ea463efa998-81" prev="i-19142ea463efa998-80" who="Q4935938">
            <seg>
              Ursprunget är framför allt de klimatförändringar som redan är
              här och som vi kan se i det extremväder vi har här i vårt land
              och runt om i världen. Även om vi gör allt vad vi kan för att
              stoppa våra utsläpp och minska människans påverkan på miljö och
              klimat kommer det att ta oerhört lång tid innan det får några
              effekter på klimatet.
            </seg>
          </u>
          <u xml:id="i-19142ea463efa998-82" prev="i-19142ea463efa998-80" who="Q4935938">
            <seg>
              Har vi då ett samhällssystem som bidrar till att öka tryggheten
              i samhället och för den enskilde när klimatförändringarna nu finns
              här om en storm, en översvämning eller ett jordskred drabbar en?
              Svaret är tyvärr nej.
            </seg>
          </u>
          <u xml:id="i-19142ea463efa998-83" prev="i-19142ea463efa998-80" who="Q4935938">
            <seg>
              Tänk er själva att utsättas för att en damm brister, vilket hände
              i fjol tror jag att det var och huset spolas bort! Det finns ingen
              försäkring som täcker det. Tänk er att som bonde som har brukat
              jorden i flera generationer återkommande drabbas av extremväder
              så att skörden inte kan ge intäkter så att man kan fortleva. Eller
              tänk er att ladugården blåses bort! Då är allt borta, och ingen
              försäkring täcker.
            </seg>
          </u>
          <u xml:id="i-19142ea463efa998-84" prev="i-19142ea463efa998-80" who="Q4935938">
            <seg>
              Jag kommer från Gävle. Där hade vi en snökatastrof 1998, då vi
              gick på bilarnas tak. Jag gick ovanför mitt eget kök och tittade
              ned. Det var snöväder, det! Det kan jag lugnt lova. Man fick åka
              snöskoter ut med hemtjänsten för att bistå de äldre. Vi bildade
              frivilliga snöskottarkedjor för att skotta ut människor med funktionsnedsättningar
              och äldre som inte på något sätt kunde ta sig ut annars.
            </seg>
          </u>
          <u xml:id="i-19142ea463efa998-85" prev="i-19142ea463efa998-80" who="Q4935938">
            <seg>
              Kommunen var då mycket osäker på om man över huvud taget skulle
              kunna få den ersättning man behövde för alla de utlägg man hade.
              Det visade sig att vi fick tillbaka en del av pengarna från Räddningsverket.
              Men systemet i sig har självfallet brister, och gränsdragningen
              är mycket svår.
            </seg>
          </u>
          <u xml:id="i-19142ea463efa998-86" prev="i-19142ea463efa998-80" who="Q4935938">
            <seg>
              Motionen som vi har väckt och som i dag föreslås avslås bygger
              på ett system som man har i Norge och som jag kom i kontakt med
              genom ett styrelseuppdrag som jag hade i Svenska Kommunförsäkrings
              AB. Där ingår ett flertal kommuner i Sverige, men också en kommun
              i Norge Trondheim. Det visade sig att vårt försäkringsbolag, där
              den kommunen ingick, fick avsätta 0,11 promille av allt som betalades
              in för det som kunde brandförsäkras till en naturskadepool för
              att just täcka skador vid naturkatastrofer.
            </seg>
          </u>
          <u xml:id="i-19142ea463efa998-87" prev="i-19142ea463efa998-80" who="Q4935938">
            <seg>
              I Norge har man byggt upp ett system i samarbete med berörda
              organisationer och företag för att kunna skapa en trygghet vid
              naturkatastrofer. Alla försäkringsbolag som vill teckna försäkringar
              i Norge måste ingå i Naturskadepoolen. Den får inte gå med vinst.
              De objekt som försäkras däri är alla sådana som kan försäkras
              mot brand. I fjol var avgiften 0,11 promille. Avgiften förs till
              Naturskadepoolen. Den får alltså inte gå med vinst, och den styrs
              gemensamt av alla försäkringsbolag genom en styrelse. Storleken
              på den avgift som kommer att tas ut i framtiden beror på hur naturkatastrofer
              drabbar landet. Men genom att alla är med och bidrar genom en
              viss promille på de objekt som försäkras mot brand blir inte avgiften
              så hög.
            </seg>
          </u>
          <u xml:id="i-19142ea463efa998-88" prev="i-19142ea463efa998-80" who="Q4935938">
            <seg>
              Staten har en naturkatastroffond som täcker det som inte kan
              försäkras mot brand. Den går genom domstolsväsendet. Det kan handla
              om vägar, broar eller sådant som inte går att brandförsäkra.
            </seg>
          </u>
          <u xml:id="i-19142ea463efa998-89" prev="i-19142ea463efa998-80" who="Q4935938">
            <seg>
              Vi tycker att det här är ett system som borde intressera Sverige.
              Självfallet finns det undantag i Norge, och det kommer att kunna
              finnas undantag också i Sverige. Men vi tycker att modellen är
              mycket väl värd att titta på.
            </seg>
          </u>
          <u xml:id="i-19142ea463efa998-90" prev="i-19142ea463efa998-80" who="Q4935938">
            <seg>
              Majoriteten i utskottet säger att vi inte ska göra det, utan
              man vill invänta propositionen. Man hänvisar också till Klimat-
              och sårbarhetsutredningen och till en reservation som vann gehör
              förra mandatperioden. Reservationen handlar om att man ska skapa
              någon form av naturkatastroffond för kommunerna. Man ska utreda
              om det på något vis går att inkludera enskilda.
            </seg>
          </u>
          <u xml:id="i-19142ea463efa998-91" prev="i-19142ea463efa998-80" who="Q4935938">
            <seg>
              Klimat- och sårbarhetsutredningen har kommit fram till att man
              inte ska inkludera enskilda eller privata försäkringslösningar,
              utan helt och hållet överlåta det här till marknaden att sköta.
            </seg>
          </u>
          <u xml:id="i-19142ea463efa998-92" prev="i-19142ea463efa998-80" who="Q4935938">
            <seg>
              Vi menar att om man enbart sitter still och väntar, som utskottets
              majoritet önskar, kommer vi att få en proposition där det här
              inte har beaktats där man inte har sett över det norska systemet
              i Norge. Vi förväntar oss att man skulle kunna göra det fram till
              i höst. Det borde vara ganska enkelt. Jag har till och med regelverket
              med mig här för att ni ska kunna ta del av det. Det är ganska
              enkelt att sätta sig in i systemet eftersom det är helt offentligt.
            </seg>
          </u>
          <u xml:id="i-19142ea463efa998-93" prev="i-19142ea463efa998-80" who="Q4935938">
            <seg>
              Vi försöker i alla fall påverka. Jag vet att också Lantbrukarnas
              Riksförbund trycker på i frågan, och jag hoppas att också de kommer
              att vinna gehör från de olika länsbänkarna. Jag vet att riksdagspolitiker,
              framför allt från län som har drabbats kraftigt av stormar, tidigare
              har agerat och väckt motioner som enskilda. Jag kommer från ett
              län som drabbades av snöstorm, inte helt nyligen men för tio år
              sedan. Men jag menar att oavsett om man kommer från ett län där
              sådant här har skett eller inte måste det ligga i samhällets intresse
              att ordna ett system där vi kan skapa så mycket trygghet som möjligt.
            </seg>
          </u>
          <u xml:id="i-19142ea463efa998-94" prev="i-19142ea463efa998-80" who="Q4935938">
            <seg>
              I det underlag vi har fått från utskottet kan vi läsa att det
              kanske inte är riktigt bra att skapa ett försäkringsskydd, för
              då arbetar man inte förebyggande. Det är en lite konstig inställning,
              måste jag säga. Jag har en hemförsäkring, och nog tusan försöker
              jag ändå sköta om mitt hus så att inte taket ska rasa in. Jag
              har en trafikförsäkring, och inte åker jag omkring och krockar
              för att jag ska få ut på den. Jag tycker inte att argumenten håller
              fullt ut. Visst finns det en del att fundera över, men jag tycker
              att det är lite väl klent med underlag i det pm som försvarsutskottet
              har.
            </seg>
          </u>
          <u xml:id="i-19142ea463efa998-95" prev="i-19142ea463efa998-80" who="Q4935938">
            <seg>
              Jag yrkar bifall till vår reservation. Tyvärr tror jag inte att
              vi kommer att vinna gehör för detta här i kammaren i dag, men
              det kanske ändå på något vis kan öppna och bidra till att vi kan
              få en majoritet för att finna en lösning på det samhällsproblem
              som redan är här och som vi redan borde ha funnit en lösning på.
            </seg>
          </u>
          <note type="speaker">
            Anf. 11 MATS BERGLIND (s):
          </note>
          <u xml:id="i-19142ea463efa998-96" next="i-19142ea463efa998-103" who="Q5572296">
            <seg>
              Herr talman! I grunden är vi socialdemokrater för ett införande
              av en naturkatastroffond. Den socialdemokratiska regeringen med
              Ulrica Messing som minister tog initiativ till en sådan efter
              de erfarenheter hon och regeringen hade av den stora stormen nere
              i Småland.
            </seg>
          </u>
          <u xml:id="i-19142ea463efa998-97" prev="i-19142ea463efa998-96" who="Q5572296">
            <seg>
              Men det är inte helt okomplicerat. Jag tycker att Ulla Andersson
              på ett förtjänstfullt sätt redogjorde både för problematiken och
              för vilka möjligheter som finns. Vi socialdemokrater har avstått
              från att väcka någon motion i frågan just nu. Det beror på att
              det finns en del utredningar som försöker bevisa svårigheterna
              i hur det här ska regleras. Den norska modellen med en gemensam
              försäkringsmodell är en sak. Det finns kanske också andra frågor
              som ska vägas in.
            </seg>
          </u>
          <u xml:id="i-19142ea463efa998-98" prev="i-19142ea463efa998-96" who="Q5572296">
            <seg>
              Det viktiga är att incitamentet för ett förebyggande arbete fortfarande
              finns, så att man inte bara kan säga att om det händer något blir
              det en försäkringslösning eller så får staten gå in och ta kostnaderna.
              Detta är mycket viktigt. Som privat ägare har man en skyldighet
              och ett ansvar för att se till att den egendom man har är försäkrad
              på ett sådant sätt att det ska kunna regleras om något skulle
              inträffa.
            </seg>
          </u>
          <u xml:id="i-19142ea463efa998-99" prev="i-19142ea463efa998-96" who="Q5572296">
            <seg>
              Men så har vi det där som kan inträffa som är mycket större än
              vad det allmänna kan klara av. Det kan vara en damm som brister,
              att det blir stora översvämningar eller den typen av skador som
              kan drabba inte minst kommuner och landsting. I ett sådant läge
              är det naturligtvis viktigt att det finns ett sätt att gå in och
              ta över ett ekonomiskt ansvar.
            </seg>
          </u>
          <u xml:id="i-19142ea463efa998-100" prev="i-19142ea463efa998-96" who="Q5572296">
            <seg>
              Men vi är, som sagt var, inte riktigt hemma än när det gäller
              vilken modell som vi vill rekommendera mest. Därför, herr talman,
              tänker vi avvakta regeringens proposition och återkomma i den
              här frågan och vara tydliga med vad vårt alternativ är.
            </seg>
          </u>
          <u xml:id="i-19142ea463efa998-101" prev="i-19142ea463efa998-96" who="Q5572296">
            <seg>
              Ulla Andersson tog upp att regeringen med all sannolikhet skulle
              föreslå privata lösningar. Då kan jag nog på stående fot, utan
              att ha rådfrågat min partigrupp, säga att det tror jag att vi
              inte kommer att stödja.
            </seg>
          </u>
          <u xml:id="i-19142ea463efa998-102" prev="i-19142ea463efa998-96" who="Q5572296">
            <seg>
              Men vi vill också ge regeringen en chans. Vi hoppas nu att det
              händer lite grann. Det här har dragit ut på tiden i onödan. Vi
              känner att regeringen nu måste sätta ned foten och komma med en
              proposition. Därefter får vi ta ställning till hur vi tänker göra.
            </seg>
          </u>
          <u xml:id="i-19142ea463efa998-103" prev="i-19142ea463efa998-96" who="Q5572296">
            <seg>
              Med det tänker jag yrka bifall till förslagen i dagens betänkande.
            </seg>
          </u>
          <note type="speaker">
            Anf. 12 ULLA ANDERSSON (v) replik:
          </note>
          <u xml:id="i-19142ea463efa998-104" next="i-19142ea463efa998-107" who="Q4935938">
            <seg>
              Herr talman! Jag begärde replik av två anledningar. Den ena anledningen
              var att jag ansåg att vi också behövde privata lösningar, alltså
              att vi genom privata försäkringslösningar precis som i Norge skulle
              kunna ha en avgift på de objekt vi brandförsäkrar. Man skulle
              kunna ha en sådan naturskadepool som de har i Norge dit de här
              pengarna går. Poolen får inte gå med vinst, men den finns där
              som en trygghet om det sker en naturkatastrof.
            </seg>
          </u>
          <u xml:id="i-19142ea463efa998-105" prev="i-19142ea463efa998-104" who="Q4935938">
            <seg>
              Sedan tycker jag, precis som Mats Berglind var inne på, att även
              staten på något sätt måste ha avsatt pengar för att täcka upp
              för sådana här händelser.
            </seg>
          </u>
          <u xml:id="i-19142ea463efa998-106" prev="i-19142ea463efa998-104" who="Q4935938">
            <seg>
              Mats Berglind sade att Socialdemokraterna tänker avvakta till
              i höst innan man riktigt sätter ned foten och att det är en komplicerad
              fråga. Javisst, så är det. Men eftersom Klimat- och sårbarhetsutredningen
              inte har tittat på den norska modellen menar jag att vi skulle
              kunna vinna tid genom att redan nu ge ett tilläggsuppdrag till
              utredningen eller till någon annan att titta närmare på det här
              och se om det skulle kunna vara något som regeringen sedan skulle
              kunna lägga fram i sin proposition. Annars ska propositionen i
              sin tur gå ut på remiss och det ska påpekas att vi kanske skulle
              ha den här modellen i stället. Utredningen sade också att man
              inte såg någon nödvändighet av de privata lösningarna utan att
              marknaden ska fixa det här helt själv.
            </seg>
          </u>
          <u xml:id="i-19142ea463efa998-107" prev="i-19142ea463efa998-104" who="Q4935938">
            <seg>
              Min fråga till Mats Berglind blir: Är det inte lite att fördröja
              frågan, eller är det kanske så att Socialdemokraterna inte riktigt
              har satt ned foten men vill öppna för att finna en lösning?
            </seg>
          </u>
          <note type="speaker">
            Anf. 13 MATS BERGLIND (s) replik:
          </note>
          <u xml:id="i-19142ea463efa998-108" next="i-19142ea463efa998-110" who="Q5572296">
            <seg>
              Herr talman! Vi socialdemokrater försöker alltid finna breda
              lösningar som håller över tid när det är sådana här nationella
              angelägenheter som inte ska förändras på grund av vilken regering
              som sitter efter förändrade majoritetsskiften. Det är en ambition
              vi har i sådana fall.
            </seg>
          </u>
          <u xml:id="i-19142ea463efa998-109" prev="i-19142ea463efa998-108" who="Q5572296">
            <seg>
              Jag har full respekt för att Vänsterpartiet har tagit ställning.
              De vet vilken modell de förordar. Jag kan erkänna att vi har en
              bit kvar att diskutera, och vi vill nog se flera olika alternativ
              innan vi tar slutlig ställning. Det är ett arbetssätt som vi har.
              Det kan vara lite olika mellan partierna.
            </seg>
          </u>
          <u xml:id="i-19142ea463efa998-110" prev="i-19142ea463efa998-108" who="Q5572296">
            <seg>
              Om det kommer en proposition, jag hoppas ju att den kommer tidigare
              än i höst, i så fall tidigt i höst är det alldeles utmärkt. Det
              fördröjer ju inte speciellt mycket, för om regeringen lägger fram
              en proposition ska den inte ut på remiss. Den ska behandlas av
              riksdagspartierna här i riksdagen. Det är ju den gängse hanteringen.
              Det ser jag inte som något fördröjande.
            </seg>
          </u>
          <note type="speaker">
            Anf. 14 ULLA ANDERSSON (v) replik:
          </note>
          <u xml:id="i-19142ea463efa998-111" next="i-19142ea463efa998-115" who="Q4935938">
            <seg>
              Herr talman! Visst är det väldigt bra med lösningar som är hållbara
              över tid, särskilt i sådana här komplexa frågor och frågor som
              bygger på gedigna samhällslösningar. Det är vi helt överens om.
            </seg>
          </u>
          <u xml:id="i-19142ea463efa998-112" prev="i-19142ea463efa998-111" who="Q4935938">
            <seg>
              Vi i Vänsterpartiet har lyft fram den norska modellen därför
              att vi tycker att den är värd att titta närmare på. Om den sedan
              är exakt applicerbar på Sverige eller om det finns bättre lösningar
              som kan komplettera och så vidare är vi öppna för det. Men vi
              tycker att den är värd att fördjupa sig i.
            </seg>
          </u>
          <u xml:id="i-19142ea463efa998-113" prev="i-19142ea463efa998-111" who="Q4935938">
            <seg>
              Vi tycker att den har sin styrka i att det är parterna i sig
              som tillsammans har utarbetat ett reglemente och ett styrdokument
              som sedan har fastställts av de förtroendevalda. En sådan lösning
              visar också på hållbarhet. Dessutom har man den statliga naturskadefonden.
              Därför tycker vi att det skulle vara bra om den var utredd tills
              propositionen kom. Det är därför vi försöker driva på här.
            </seg>
          </u>
          <u xml:id="i-19142ea463efa998-114" prev="i-19142ea463efa998-111" who="Q4935938">
            <seg>
              På så vis kanske vi delvis har lika arbetssätt, men också olika
              arbetssätt eftersom vi menar att den norska modellen är värd att
              fördjupa sig i. Vi ser att Klimat- och sårbarhetsutredningen inte
              har gjort det, och då tvivlar ju vi på att regeringen själv kommer
              att göra det. Vi kan alltid hoppas och hålla tummar och tår, men
              jag tror inte att det riktigt hjälper i det här politiska klimatet.
            </seg>
          </u>
          <u xml:id="i-19142ea463efa998-115" prev="i-19142ea463efa998-111" who="Q4935938">
            <seg>
              Jag hade hoppats att Mats Berglind kanske också kunde hjälpa
              till och trycka på. Jag vet ju att det finns andra organisationer
              ute i samhället som förväntar sig och trycker på för att finna
              en lösning. Lantbrukarnas Riksförbund är självklart en, men jag
              vet också att delar av försäkringsbranschen är mycket positiv
              till en sådan lösning som i Norge. Förhoppningsvis kanske Socialdemokraterna
              också tycker att den norska modellen är värd att titta vidare
              på.
            </seg>
          </u>
          <note type="speaker">
            Anf. 15 MATS BERGLIND (s) replik:
          </note>
          <u xml:id="i-19142ea463efa998-116" next="i-19142ea463efa998-117" who="Q5572296">
            <seg>
              Herr talman! Det hörs lång väg att Ulla Andersson och jag i sak
              är ganska överens. Det här måste lösas. Det är bara det att vi
              inte är riktigt överens om och har bestämt oss för vilken modell.
              Men jag ser fram emot ett konstruktivt samarbete med Vänsterpartiet
              i den här frågan inför den proposition som förhoppningsvis kommer
              tidigt i höst så kanske vi gemensamt kan komma fram till en ståndpunkt
              och driva en linje som gör oss båda nöjda.
            </seg>
          </u>
          <u xml:id="i-19142ea463efa998-117" prev="i-19142ea463efa998-116" who="Q5572296">
            <seg>
              Att det finns andra aktörer, LRF till exempel, som har haft en
              mycket tydlig ståndpunkt i den här frågan känner jag väl till
              som gammal LRF:are. Det är inte någon nyhet för mig. Jag ser fram
              emot ett konstruktivt samarbete.
            </seg>
          </u>
          <note type="speaker">
            Anf. 16 STAFFAN DANIELSSON (c):
          </note>
          <u xml:id="i-19142ea463efa998-118" next="i-19142ea463efa998-128" who="Q5616883">
            <seg>
              Herr talman! Harmonin står som spön i backen i kammaren nu. Vem
              vore jag att gå in och störa denna stämning? Det är inte alltid
              som oppositionen är så samstämd, men jag gläder mig åt detta och
              hoppas att jag kan bidra till den goda stämningen ett tag till.
              Jag lyssnade med intresse till Ulla Andersson och även till Mats
              Berglind.
            </seg>
          </u>
          <u xml:id="i-19142ea463efa998-119" prev="i-19142ea463efa998-118" who="Q5616883">
            <seg>
              Jag tänkte göra ett kort inlägg rörande det här betänkandet som
              ju handlar om behovet av någon form av naturkatastroffond eller
              liknande vid till exempel klimat- och väderbetingade skador av
              mycket stor omfattning på exempelvis jord- och skogsbruket.
            </seg>
          </u>
          <u xml:id="i-19142ea463efa998-120" prev="i-19142ea463efa998-118" who="Q5616883">
            <seg>
              Betänkandet berör även de kostnader som kommunerna kan drabbas
              av vid stora katastrofer och där det finns statliga anslag via
              Statens räddningsverk. En utredning har nyligen föreslagit ett
              nytt riskfinansieringssystem för katastrofersättning till kommunerna
              bestående av tre nivåer. Den första omfattar sådana kostnader
              som kommunerna själva kan bära. Den andra är en för kommunerna
              obligatorisk katastrofförsäkring. Och den tredje nivån innebär
              att staten träder in.
            </seg>
          </u>
          <u xml:id="i-19142ea463efa998-121" prev="i-19142ea463efa998-118" who="Q5616883">
            <seg>
              Sedan har vi en annan utredning, Klimat- och sårbarhetsutredningen,
              som nyligen har föreslagit att det privata försäkringsskyddet
              bör utvecklas så att enskilda och näringsidkare själva ska ta
              ansvaret och försäkra sig även mot mycket stora effekter av katastrofer.
            </seg>
          </u>
          <u xml:id="i-19142ea463efa998-122" prev="i-19142ea463efa998-118" who="Q5616883">
            <seg>
              Jag har en kritisk syn på det utredningsförslaget. Visst kan
              det privata försäkringsskyddet täcka mycket och ska vara det grundläggande.
              Men vid stora skador, stora katastrofer som den enskilde inte
              rimligen kan stå för och som den enskilda kommunen kanske inte
              rimligen kan stå för, blir årspremierna så stora att försäkringslösningar
              inte fungerar. Detta är grundorsaken till att sådana försäkringslösningar
              inte har utvecklats i vare sig Sverige eller vad jag vet andra
              länder för skador vid mycket stora katastrofer.
            </seg>
          </u>
          <u xml:id="i-19142ea463efa998-123" prev="i-19142ea463efa998-118" who="Q5616883">
            <seg>
              Riksdagen uttalade 2005 att ett nationellt katastrofkonto borde
              övervägas på sikt. Det tycker jag är ett bra uttalande. Eftersom
              frågan nu bereds av regeringen hänvisar utskottet till det och
              avstyrker därför motionen. Jag ser fram emot att regeringen ska
              överväga problemet. Som Mats Berglind sade får vi se vad det hela
              resulterar i.
            </seg>
          </u>
          <u xml:id="i-19142ea463efa998-124" prev="i-19142ea463efa998-118" who="Q5616883">
            <seg>
              Frågan är komplicerad, men enligt min mening är det befogat med
              ett statligt ansvar utöver det enskilda eller kommunala ansvaret.
              Frågan rör sig också. Det har hänt stormen Gudrun, och det har
              hänt stormen Per. Vi känner till klimatfrågorna och de ökade spänningar
              som faller ut i form av oväder och andra effekter.
            </seg>
          </u>
          <u xml:id="i-19142ea463efa998-125" prev="i-19142ea463efa998-118" who="Q5616883">
            <seg>
              EU:s jordbrukskommissionär från Danmark har nyligen uttalat att
              klimatförändringarna och de därmed följande ökande väderpåfrestningarna
              aktualiserar behovet av någon form av naturkatastroffond. Frågan
              rör sig.
            </seg>
          </u>
          <u xml:id="i-19142ea463efa998-126" prev="i-19142ea463efa998-118" who="Q5616883">
            <seg>
              Vänsterpartiet pekar på ett norskt system. Jag kan hålla med
              om att systemet inte är ointressant. Sådana typer av system bör
              vara med vid regeringens prövning. Vänsterpartiets reservation
              är tydlig, som Mats Berglind sade, nämligen att systemet ska utredas
              i syfte att införa det. Detta är att gå för långt. Jag har inte
              den informationen och helhetsbilden så att jag kan ta ställning
              till frågan. Det är rimligt att motionen avstyrks, men jag utgår
              från att sådana lösningar prövas i regeringens beredning.
            </seg>
          </u>
          <u xml:id="i-19142ea463efa998-127" prev="i-19142ea463efa998-118" who="Q5616883">
            <seg>
              Jag hälsar också med tillfredsställelse de resonemang som Ulla
              Andersson och Mats Berglind för. Det är en omsvängning. Det är
              starkt; man ska kunna ändra sig i politiken när verkligheten ändrar
              sig. Under de gångna tolv åren, före alliansregeringen, hände
              inget i frågan. Försvarsutskottet behandlade motioner vid flera
              tillfällen, och de avstyrktes just med det syfte som Mats Berglind
              inte talade för i dag, nämligen att detta i första hand ska ligga
              på privata sidan. År 2005 blev det ett tillkännagivande genom
              att alliansen fick med sig något annat parti för det uppdrag som
              regeringen nu har.
            </seg>
          </u>
          <u xml:id="i-19142ea463efa998-128" prev="i-19142ea463efa998-118" who="Q5616883">
            <seg>
              Jag hälsar med tillfredsställelse att det finns en öppenhet i
              frågan. Regeringen arbetar med den. Öppenheten finns i riksdagen.
              Vi får se vilket förslag som det hela landar i, och sedan får
              vi återkomma i debatten. Min uppfattning är att det privata skyddet
              är grunden, och det kan säkert utvecklas. Det finns olika system.
              Det är ett intressant system i Norge. Det är rimligt med ett statligt
              ansvar under de specificerade förutsättningar som finns i dag,
              men de kan utvecklas. Vi får se var detta landar. Det är en viktig
              fråga.
            </seg>
          </u>
          <note type="speaker">
            Anf. 17 ULLA ANDERSSON (v) replik:
          </note>
          <u xml:id="i-19142ea463efa998-129" next="i-19142ea463efa998-133" who="Q4935938">
            <seg>
              Herr talman! Det är trevligt att Staffan Danielsson tycker att
              det norska systemet inte är ointressant och att han är öppen för
              att finna lösningar. Jag tänkte att jag skulle läsa högt ur vår
              motion eftersom han säger att vi är så bestämda: Riksdagen tillkännager
              för regeringen som sin mening vad som anförs i motionen om att
              tillsätta en utredning med uppgift att se över reglerna för försäkringar
              vid naturkatastrofer.
            </seg>
          </u>
          <u xml:id="i-19142ea463efa998-130" prev="i-19142ea463efa998-129" who="Q4935938">
            <seg>
              Sist i motionen står det att vi föreslår att en utredning tillsätts
              som ska ha till uppgift att se över de regelverk som i dag gäller
              i syfte att skapa ett liknande system som i Norge. Vi är inte
              så precisa. Vi vill titta närmare på systemet för att se vilka
              delar vi skulle kunna använda oss av i Sverige, de delar vi tycker
              är bra. Det gäller också det arbetssätt som har använts för att
              ta fram systemet.
            </seg>
          </u>
          <u xml:id="i-19142ea463efa998-131" prev="i-19142ea463efa998-129" who="Q4935938">
            <seg>
              Staffan Danielsson säger också att det privata skyddet är det
              grundläggande och att det ska vara en statlig lösning för att
              täcka upp när det sker oerhört stora katastrofer. Så tycker också
              Vänsterpartiet. Klimat- och sårbarhetsutredningen framför att
              systemet med privata försäkringslösningar för naturkatastrofer
              i dag inte fungerar som det borde, men utredningen tänker inte
              lägga fram förslag till vad som bör göras utan överlämnar det
              helt till marknaden.
            </seg>
          </u>
          <u xml:id="i-19142ea463efa998-132" prev="i-19142ea463efa998-129" who="Q4935938">
            <seg>
              Vi menar att man som beslutsfattare har ett ansvar att även tillgodose
              behov hos de enskilda privata som faktiskt behöver försäkra sig
              mot naturkatastrofer. Hittills har vi inte sett så mycket att
              marknaden har velat ta på sig det ansvaret och jag har inte heller
              hört några entydiga signaler från dem. Därför borde vi titta på
              detta och presentera detta för marknaden. Vi kan se om vi tillsammans
              med parterna kan arbeta för att skapa ett regelverk.
            </seg>
          </u>
          <u xml:id="i-19142ea463efa998-133" prev="i-19142ea463efa998-129" who="Q4935938">
            <seg>
              Det är därför tråkigt att vi verkar vara överens om att systemet
              är värt att titta på medan majoriteten vill vänta till i höst
              och se vad regeringen har tittat på. Men om regeringen inte har
              tittat på det då vad händer då? Ska vi då börja titta på detta?
            </seg>
          </u>
          <note type="speaker">
            Anf. 18 STAFFAN DANIELSSON (c) replik:
          </note>
          <u xml:id="i-19142ea463efa998-134" next="i-19142ea463efa998-137" who="Q5616883">
            <seg>
              Herr talman! Jag behåller mitt humör oförändrat efter Ulla Anderssons
              inlägg, som jag också tyckte var intressant.
            </seg>
          </u>
          <u xml:id="i-19142ea463efa998-135" prev="i-19142ea463efa998-134" who="Q5616883">
            <seg>
              I motionen framförs förslag om att ha ett liknande system som
              det som finns Norge. Jag är inte beredd att säga så. Jag säger
              att det norska systemet är intressant, men det finns också andra
              intressanta system och lösningar. Det blir för snävt. Jag utgår
              från att sådana lösningar finns med i bilden när regeringen funderar.
            </seg>
          </u>
          <u xml:id="i-19142ea463efa998-136" prev="i-19142ea463efa998-134" who="Q5616883">
            <seg>
              Vad gäller Klimat- och sårbarhetsutredningens förslag instämmer
              jag i det som Ulla Andersson säger. Utredarens förslag känns snävt
              och lite inskränkt. Jag tror inte att privata lösningar räcker
              för att klara utmaningarna vid katastrofala skador, till exempel
              totalskador som vi har sett vid stormen Gudrun. Det behövs ett
              bredare angreppssätt.
            </seg>
          </u>
          <u xml:id="i-19142ea463efa998-137" prev="i-19142ea463efa998-134" who="Q5616883">
            <seg>
              Staten finns med i dag, men det blir i efterhand via Räddningsverket
              eller via särskilda anslag. Sannolikt kommer det tyvärr att hända
              saker även i framtiden. Då är det bättre att ha ett strukturerat
              system som kan ta tag i frågorna på ett förutsägbart sätt i stället
              för att tvingas till ad hoc-lösningar i efterhand.
            </seg>
          </u>
          <note type="speaker">
            Anf. 19 ULLA ANDERSSON (v) replik:
          </note>
          <u xml:id="i-19142ea463efa998-138" next="i-19142ea463efa998-140" who="Q4935938">
            <seg>
              Herr talman! Det är en intressant dag. Här är Centerpartiet,
              Vänsterpartiet och Socialdemokraterna överens om att vi behöver
              finns en lösning på ett stort problem. Vi kan också se gemensamma
              ingångsvägar i frågan. Vi tycker alla att privata försäkringslösningar
              är botten och att det behövs en statlig lösning i någon form för
              att systemet ska vara förutsägbart och på så sätt vara tryggt.
              Jag vill påstå att det i motionens att-sats framgår att det ska
              tillsättas en utredning av reglerna för försäkringar vid naturkatastrofer.
              Med ett liknande system som i Norge, som framkommer i löptexten,
              kan det kanske vara de bitar man tycker om.
            </seg>
          </u>
          <u xml:id="i-19142ea463efa998-139" prev="i-19142ea463efa998-138" who="Q4935938">
            <seg>
              Utskottet kunde också ha tittat på andra motioner där även andra
              länders lösningar tas upp. Men vi kan inte se i utskottets svar
              på motionerna hur man ser på andra länders lösningar. Man väntar
              passivt in propositionen. Jag tycker att man skulle kunna göra
              lite mer.
            </seg>
          </u>
          <u xml:id="i-19142ea463efa998-140" prev="i-19142ea463efa998-138" who="Q4935938">
            <seg>
              LRF skrev i sitt svar till Klimat- och sårbarhetsutredningen
              att det blir olika konkurrensvillkor för jordbruket i Sverige
              och i andra europeiska länder där sådana skydd finns. Vi vill
              inte att det ska vara så. Om Staffan Danielsson har problem med
              att ha ett system liknande det i Norge kan man titta på de andra
              länderna. Jag tycker att utskottet kunde ha varit lite mer framåt
              i frågan, tryckt på regeringen och tagit fram ett bättre underlag.
              På så sätt skulle det kanske finnas fler och bättre alternativ
              när regeringen så småningom ska lägga fram en proposition. Utskottet
              kunde ha bidragit på ett bättre sätt. Det är synd.
            </seg>
          </u>
          <note type="speaker">
            Anf. 20 STAFFAN DANIELSSON (c) replik:
          </note>
          <u xml:id="i-19142ea463efa998-141" next="i-19142ea463efa998-143" who="Q5616883">
            <seg>
              Herr talman! Ett parti i opposition säger ofta det Ulla Andersson
              säger. Det jag säger är ofta vad ett parti säger i majoritet.
            </seg>
          </u>
          <u xml:id="i-19142ea463efa998-142" prev="i-19142ea463efa998-141" who="Q5616883">
            <seg>
              I sak håller jag med om att det här är en viktig fråga som vi
              ska diskutera på ett öppet sätt. Det finns uppdrag från riksdagen,
              från 2005, att regeringen ska se över och utreda det vi diskuterar
              lösningar med statlig inblandning, katastrofkonto, enskilda kommuner.
              Uppdraget finns.
            </seg>
          </u>
          <u xml:id="i-19142ea463efa998-143" prev="i-19142ea463efa998-141" who="Q5616883">
            <seg>
              Vi hänvisar till att regeringen jobbar vidare med detta, och
              vi ser fram mot en lösning. Uppdraget är brett, så det innefattar
              olika lösningar. Det som Ulla Andersson lyfter fram är säkert
              en intressant väg, och sedan finns det även andra vägar.
            </seg>
          </u>
          <note type="speaker">
            Anf. 21 LARS GUSTAFSSON (kd):
          </note>
          <u xml:id="i-19142ea463efa998-144" next="i-19142ea463efa998-154" who="Q5777864">
            <seg>
              Herr talman! När jag skrev min motion Fö212 trodde jag att den
              skulle hamna i jordbruksutskottet, men man ska tydligen debattera
              jordbruksfrågor i försvarsutskottet. Det blir rätt intressant
              när man ska försvara den frågan. Nåväl.
            </seg>
          </u>
          <u xml:id="i-19142ea463efa998-145" prev="i-19142ea463efa998-144" who="Q5777864">
            <seg>
              Orsaken till min motion, som var uppdelad i två delar och den
              ena delen hamnade här, var den rekordartade nederbörd som föll
              i Halland. Man kunde notera att det var nästan 1 000 millimeter
              under förra året. Under sommarmånaderna föll det drygt 500 millimeter.
            </seg>
          </u>
          <u xml:id="i-19142ea463efa998-146" prev="i-19142ea463efa998-144" who="Q5777864">
            <seg>
              Detta innebar att ett mycket stort antal lantbrukare drabbades
              som råkade befinna sig i låglänta områden. Jag har träffat många
              lantbrukare som har förlorat 2 ½ miljon kronor. Jag tror inte
              att det är så enkelt att privatförsäkra sig mot sådant.
            </seg>
          </u>
          <u xml:id="i-19142ea463efa998-147" prev="i-19142ea463efa998-144" who="Q5777864">
            <seg>
              Det finns en skillnad mellan skador som uppkommer av översvämningar
              och nederbörd och skador som uppkommer av stormar. När skador
              uppkommer av stormar ser man vad som har hänt, men de andra skadorna
              ser man inte. Man kan se skördeskadorna, men det är också långsiktiga
              skador i marken av olika mikroorganismer som gör att man kanske
              inte kan odla och så vidare. Det innebär att det kan bli långsiktiga
              problem för den enskilde lantbrukaren. Den enskilde lantbrukaren
              kan inte, som det har påståtts, bära hela den bördan.
            </seg>
          </u>
          <u xml:id="i-19142ea463efa998-148" prev="i-19142ea463efa998-144" who="Q5777864">
            <seg>
              Vi kan bara tänka på att 12 procent av Sveriges potatis odlas
              i Halland. I södra Halland är det nästan uteslutande potatis man
              odlar. Enskilda lantbrukare har drabbats oerhört hårt. För att
              förklara närmare kan jag berätta att en 80-årig dam kunde meta
              abborre i sin källare efter regnen på grund av översvämningarna.
              Det hade hon aldrig varit med om tidigare i sitt 80-åriga liv.
            </seg>
          </u>
          <u xml:id="i-19142ea463efa998-149" prev="i-19142ea463efa998-144" who="Q5777864">
            <seg>
              Man hänvisar ibland till gårdsstödet. Men gårdsstödet är ju till
              för att utjämna mellan missväxt och vanliga företeelser, och det
              har ingenting med katastrofer att göra.
            </seg>
          </u>
          <u xml:id="i-19142ea463efa998-150" prev="i-19142ea463efa998-144" who="Q5777864">
            <seg>
              Vi vet alla att klimatsvängningarna kommer att öka. Jag hoppas
              att detta inte blir en partipolitisk fråga, utan här gäller det
              att se till enskilda människor och en viktig näring för Sverige.
              Jag tror att vi alla är överens om detta.
            </seg>
          </u>
          <u xml:id="i-19142ea463efa998-151" prev="i-19142ea463efa998-144" who="Q5777864">
            <seg>
              Jag tror inte heller att man kan hänvisa till en privat försäkringslösning
              rakt över, utan man måste hitta en sorts joint venture, att flera
              parter måste gå in med en viss risk i själva premien. Det måste
              lösas ganska snart. Jag tror att jordbruket tillsammans med jordbrukets
              organisationer och även myndigheterna och staten gemensamt måste
              hitta en lösning på detta.
            </seg>
          </u>
          <u xml:id="i-19142ea463efa998-152" prev="i-19142ea463efa998-144" who="Q5777864">
            <seg>
              Det jag sedan skulle vilja säga är att det också finns ett problem
              som redan har uppkommit för dem som har drabbats, och därför lade
              jag i min motion till att jag tycker att man kunde gå dem till
              mötes på så vis att man ökar periodiseringsfonderna när det gäller
              skatten, att de fick lite längre tid på sig att ta hand om skadorna.
              Om detta skulle hända nästa år igen tror jag att vi får se ganska
              många som går i konkurs. Det är inte bara i Halland, utan det
              finns en del andra drabbade län.
            </seg>
          </u>
          <u xml:id="i-19142ea463efa998-153" prev="i-19142ea463efa998-144" who="Q5777864">
            <seg>
              Jag vill tacka för utskottets eftertänksamhet. Jag ska inte klaga
              över utredningen, men jag vill uppmana regeringen att beakta vad
              utskottet har sagt. Detta är en ödesfråga för många människor,
              mycket större än vad man kan tro. Vi vet att andra länder har
              system där man även utbetalar ganska små summor. I exempelvis
              Holland kan det vara upp till 10 miljoner något år och 50 miljoner
              ett annat år. Det är ganska små summor, men ibland slår det till
              och då kan inte det enskilda lantbruket bära hela kostnaden utan
              måste få förutsättningar att fortsätta vidare.
            </seg>
          </u>
          <u xml:id="i-19142ea463efa998-154" prev="i-19142ea463efa998-144" who="Q5777864">
            <seg>
              Med den insikten, herr talman, tror jag att jag kan yrka bifall
              till förslaget i betänkandet. Jag är tacksam för svaret även om
              min motion avslås i dag.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Vissa folkrörelsefrågor
          </note>
          <note>
            Föredrogs
          </note>
          <note type="speaker">
            Anf. 22 LEIF PETTERSSON (s):
          </note>
          <u xml:id="i-19142ea463efa998-155" next="i-19142ea463efa998-177" who="Q3373346">
            <seg>
              Herr talman! Jag vill börja med att yrka bifall till reservation
              nr 1 i det betänkande som vi nu ska debattera.
            </seg>
          </u>
          <u xml:id="i-19142ea463efa998-156" prev="i-19142ea463efa998-155" who="Q3373346">
            <seg>
              Arbetet med jämställdhet mellan kvinnor och män är en av de viktigaste
              framtidsfrågorna för vårt land. Fortfarande år 2008 är skillnaderna
              i villkor för kvinnor och män i arbetslivet, på fritiden och i
              samhället i stort mycket stora. Inte minst när vi diskuterar könsroller
              och sexualitet märks detta tydligt. Det som är norm och tillåtet
              för män är definitivt inte detsamma för kvinnor. Många är de fördomar
              som ännu lever kvar i vår tid.
            </seg>
          </u>
          <u xml:id="i-19142ea463efa998-157" prev="i-19142ea463efa998-155" who="Q3373346">
            <seg>
              För de allra flesta är det helt självklart att ta avstånd från
              förtryck, diskriminering och förnedrande behandling av andra människor.
              Vi utgår då ofta från de grundläggande värderingarna att alla
              människor är lika mycket värda. Tyvärr är det alltför ofta som
              dessa grundläggande värderingar motsägs av just förtryck, diskriminering
              och förnedrande behandling, särskilt av kvinnor och HBT-personer.
              Återigen märks detta tydligt när vi kommer till att diskutera
              sexualitet och könsroller.
            </seg>
          </u>
          <u xml:id="i-19142ea463efa998-158" prev="i-19142ea463efa998-155" who="Q3373346">
            <seg>
              För oss socialdemokrater handlar detta om att bearbeta attityder,
              fördomar och vanföreställningar. Om det ska bli framgångsrikt
              kan det bara göras genom tålmodigt arbete i demokratiska former
              eller, som vi i andra sammanhang benämner det, folkrörelsearbete.
              Det är därför vi vill att riksdagen ska bifalla motion Kr346.
              Om vi gör det ger vi organisationer som just har folkrörelsekaraktär
              möjlighet att få stöd i sitt arbete med de frågor som rör sexualitet
              och könsroller. Som vi ser det stärker vi på det sättet jämställdhetsarbetet
              i vårt land och därmed demokratin.
            </seg>
          </u>
          <u xml:id="i-19142ea463efa998-159" prev="i-19142ea463efa998-155" who="Q3373346">
            <seg>
              Herr talman! I betänkandet tas också frågan om samlingslokalernas
              roll i samhället upp. Här anförs från utskottet och vi har ingen
              annan uppfattning än utskottsmajoriteten att den frågan finns
              med i Kulturkommitténs arbete. Vi har därför inte reserverat oss
              mot majoritetens ställningstagande men vill likväl understryka
              den vikt som vi lägger vid de allmänna samlingslokalernas roll
              för både kulturliv och demokrati.
            </seg>
          </u>
          <u xml:id="i-19142ea463efa998-160" prev="i-19142ea463efa998-155" who="Q3373346">
            <seg>
              Den 7 mars hölls här i kammaren en interpellationsdebatt mellan
              statsrådet Nyamko Sabuni och Nikos Papadopoulos. När jag tar del
              av protokollet från den debatten blir jag faktiskt lite orolig
              för synen på de allmänna samlingslokalerna. Jag kan där inte alls
              läsa in att regeringens företrädare står upp för den viktiga roll
              samlingslokalerna har. I stället tycker jag att debatten andas
              en defensiv hållning, där statsrådet mer försöker hitta ursäkter
              för att inte stärka stödet till samlingslokalerna än det motsatta,
              som jag tycker borde vara fallet.
            </seg>
          </u>
          <u xml:id="i-19142ea463efa998-161" prev="i-19142ea463efa998-155" who="Q3373346">
            <seg>
              För oss är det självklart att samlingslokalerna är en avgörande
              faktor i den infrastruktur som behövs för ett rikt kulturliv.
              Konst behöver väggar, dans behöver golv, teater och opera behöver
              scener och demokratin behöver ett tak. Så ser vi på samlingslokalernas
              roll. Så har det varit traditionellt, och så tror jag att det
              också ska vara i framtiden. I framtiden tror vi också att den
              rollen blir allt viktigare. Det blir viktigt att samlingslokaler
              finns i alla delar av landet, i storstäder och deras förorter
              men även i medelstora städers olika bostadsområden där bristen
              på samlingslokaler är stor. I glesbygd behövs också samlingslokalerna
              för att kultur och annan verksamhet ska nå ut ända dit där människor
              bor och verkar.
            </seg>
          </u>
          <u xml:id="i-19142ea463efa998-162" prev="i-19142ea463efa998-155" who="Q3373346">
            <seg>
              Som jag tidigare konstaterat finns denna fråga med i Kulturkommitténs
              arbete, och vi avvaktar närmare ställningstaganden i dessa frågor
              tills det arbetet är färdigt.
            </seg>
          </u>
          <u xml:id="i-19142ea463efa998-163" prev="i-19142ea463efa998-155" who="Q3373346">
            <seg>
              I detta anförande instämde Nikos Papadopoulos (s).
            </seg>
          </u>
          <note>
            Anf. 23 CECILIA WIKSTRÖM i Uppsala (fp):
          </note>
          <u xml:id="i-19142ea463efa998-164" prev="i-19142ea463efa998-155" who="Q3373346">
            <seg>
              Herr talman! Alliansen gick till val 2006 med en tydlig politik
              för att öka människors frihet och handlingsutrymme, för att utanförskap
              och bidragsberoende skulle brytas och allt fler människor ska
              få uppleva glädjen i att ha ett eget arbete, att vara sedda och
              behövda. Arbetslinjen vann människors förtroende.
            </seg>
          </u>
          <u xml:id="i-19142ea463efa998-165" prev="i-19142ea463efa998-155" who="Q3373346">
            <seg>
              Nu har regeringen arbetat metodiskt med att förändra samhället
              så att detta kan förverkligas. Men, herr talman, människor behöver
              mer i livet än ett jobb att gå till en kulen morgon. Vi måste
              också föra ett samtal en diskussion om de värden och värderingar
              som ska prägla vårt samhälle.
            </seg>
          </u>
          <u xml:id="i-19142ea463efa998-166" prev="i-19142ea463efa998-155" who="Q3373346">
            <seg>
              Social sammanhållning är viktig i dagens globaliserade samhälle.
              Vi ser att de viktigaste frågor som en människa ställer handlar
              om helt andra saker än de rent praktiska eller monetära. Samhället
              måste byggas av tolerans och öppenhet. Klyftor mellan infödda
              och hitflyttade svenskar, mellan kvinnor och män och mellan olika
              generationer måste överbryggas.
            </seg>
          </u>
          <u xml:id="i-19142ea463efa998-167" prev="i-19142ea463efa998-155" who="Q3373346">
            <seg>
              Jag menar att i detta är folkrörelserna en av de viktigaste krafterna
              och folkbildningens verksamheter oerhört viktiga verktyg. Genom
              att erbjuda mötesplatser för samtal, studier, fortbildning, kulturverksamhet
              och skapande av alla tänkbara slag utgör folkrörelserna en grundbult
              för det öppna och goda samhälle där vi alla kan växa och leva
              som människor.
            </seg>
          </u>
          <u xml:id="i-19142ea463efa998-168" prev="i-19142ea463efa998-155" who="Q3373346">
            <seg>
              Alla borde få möjlighet att uppleva glädjen i att höra till en
              levande folkbildningstradition inom folkrörelser och folkbildningsverksamheter.
              Genom dessa kan man hela livet igenom få möjlighet att stå i en
              process av ett livslångt lärande. Bildning ska inte vara klassmarkör
              för dem som har makt, utbildning och inflytande. Det var målet
              när folkrörelserna växte fram i slutet av 1800-talet.
            </seg>
          </u>
          <u xml:id="i-19142ea463efa998-169" prev="i-19142ea463efa998-155" who="Q3373346">
            <seg>
              Studier skulle bli möjligt för fler. Allt fler skulle vara med
              i att bygga framtid för Sverige. I dag lever vi i en delvis annorlunda
              tid och värld. Splittring och rotlöshet karakteriserar fler och
              fler människors liv och medlemstalen i ideella organisationer
              och folkrörelser sjunker generellt, med ett eller annat undantag.
              Ändå tror jag att de kommer att vara viktiga i det moderna samhällsbygget
              eftersom de står för de goda värderingar som vi vill ska genomsyra
              samhället.
            </seg>
          </u>
          <u xml:id="i-19142ea463efa998-170" prev="i-19142ea463efa998-155" who="Q3373346">
            <seg>
              Ett öppet samhälle bärs av människor som hela tiden vidgar sina
              referensramar och ökar sitt kreativa tänkande och skapande. Sådana
              människor växer och mognar tillsammans med andra i sökande samtal,
              gemensamt ansvarstagande, ideell gärning och genom kulturens många
              uttryck.
            </seg>
          </u>
          <u xml:id="i-19142ea463efa998-171" prev="i-19142ea463efa998-155" who="Q3373346">
            <seg>
              Bildning har alltid visat sig vara en motkraft mot allt det i
              samhället som förenklar och förråar.
            </seg>
          </u>
          <u xml:id="i-19142ea463efa998-172" prev="i-19142ea463efa998-155" who="Q3373346">
            <seg>
              Folkrörelserna har, ända sedan de uppstod, fungerat som drivkrafter
              för att söka ny kunskap och gemenskap med andra i studier, estetisk
              verksamhet eller för värden och värderingar som man vill ge sin
              fritid åt.
            </seg>
          </u>
          <u xml:id="i-19142ea463efa998-173" prev="i-19142ea463efa998-155" who="Q3373346">
            <seg>
              Historien lär oss dessvärre att gränsen mellan demokrati och
              tyranni, civilisation och barbariskt våld fortfarande kan överskridas.
              Vi vet att det sker runt om i världen också i dag. Det påminner
              oss om hur viktigt det är att slå vakt om de goda värdena som
              låter människan vara just människa sårbar och stark på samma gång.
            </seg>
          </u>
          <u xml:id="i-19142ea463efa998-174" prev="i-19142ea463efa998-155" who="Q3373346">
            <seg>
              Genom delaktighet i starka folkrörelser som exempelvis studieförbunden
              kan vi lära av varandras olikheter, öka vår förståelse och låta
              vår nyfikenhet på det okända växa. Där kan vi ta till oss varandras
              olikheter och skilda erfarenheter, då stärks också samhällets
              motståndskraft mot totalitära synsätt, främlingsfientlighet, intolerans
              och extremism av olika slag. Där kan den värderingsgrund som vi
              alla vill ska genomsyra samhället växa.
            </seg>
          </u>
          <u xml:id="i-19142ea463efa998-175" prev="i-19142ea463efa998-155" who="Q3373346">
            <seg>
              Folkpartiet liberalerna har en lång och fin tradition i Folkrörelse-Sverige
              och den traditionen är jag mycket stolt över att vara en länk
              i.
            </seg>
          </u>
          <u xml:id="i-19142ea463efa998-176" prev="i-19142ea463efa998-155" who="Q3373346">
            <seg>
              Vi har alla värderat bildning, kunskap, kreativitet och kritiskt
              tänkande, och vi är stolta över att göra det också i dag. Jag
              önskar att vi i framtiden kan se ännu starkare, frivilliga och
              ideella krafter i det civila samhället kraftfulla nätverk som
              bärs av folkrörelseförankrade människor. Jag tror att det är en
              framgångsfaktor för Sverige i framtiden.
            </seg>
          </u>
          <u xml:id="i-19142ea463efa998-177" prev="i-19142ea463efa998-155" who="Q3373346">
            <seg>
              Herr talman! Med detta ganska allmänna samtal om folkbildningens
              väsen och varande vill jag slutligen konstatera att regeringen
              arbetar med de här frågorna i stort i enlighet med motionärernas
              vilja och inriktning. De flesta av motionerna är delvis eller
              helt tillgodosedda varför jag yrkar bifall till förslagen i betänkandet.
            </seg>
          </u>
          <note type="speaker">
            Anf. 24 DAN KIHLSTRÖM (kd):
          </note>
          <u xml:id="i-19142ea463efa998-178" next="i-19142ea463efa998-193" who="Q5213808">
            <seg>
              Herr talman! Precis som det har sagts är det här ett motionsbetänkande
              med nio motionsyrkanden om vissa folkrörelsefrågor. Med anledning
              av den rubriken vill jag skicka med några saker.
            </seg>
          </u>
          <u xml:id="i-19142ea463efa998-179" prev="i-19142ea463efa998-178" who="Q5213808">
            <seg>
              Det är bredd på frågorna även i det här betänkandet. De handlar
              om alltifrån vilka som är folkrörelser till lokalfrågor.
            </seg>
          </u>
          <u xml:id="i-19142ea463efa998-180" prev="i-19142ea463efa998-178" who="Q5213808">
            <seg>
              Flera av kraven är tillgodosedda, resten är på gång, kan man
              sammanfatta det hela med.
            </seg>
          </u>
          <note>
            Jag yrkar bifall till förslagen i betänkandet och avslag på reservationerna.
          </note>
          <u xml:id="i-19142ea463efa998-181" prev="i-19142ea463efa998-178" who="Q5213808">
            <seg>
              Jag ska först säga några ord om folkrörelsetraditionen.
            </seg>
          </u>
          <u xml:id="i-19142ea463efa998-182" prev="i-19142ea463efa998-178" who="Q5213808">
            <seg>
              Den svenska folkrörelsetraditionen är unik, säger vi. Det är
              den också. I internationell jämförelse kan vi säga att en mycket
              stor del av den svenska befolkningen deltar aktivt och frivilligt
              i olika arrangemang i föreningar, även för andra människors bästa.
            </seg>
          </u>
          <u xml:id="i-19142ea463efa998-183" prev="i-19142ea463efa998-178" who="Q5213808">
            <seg>
              I utredningen som det hänvisas till i betänkandet den heter Rörelser
              i tiden uppges att 50 procent av befolkningen gör någon form av
              frivilliga insatser. Det är inom någon organisation eller enskilt.
              Det offentliga måste värna och ta till vara detta enorma engagemang.
            </seg>
          </u>
          <u xml:id="i-19142ea463efa998-184" prev="i-19142ea463efa998-178" who="Q5213808">
            <seg>
              Vid sidan av denna positiva bild kan det konstateras att var
              fjärde medborgare är passiv i samhällslivet och står utanför ett
              kontinuerligt socialt nätverk. De deltar inte i något föreningsliv
              eller i informella frivilliginsatser och har inte ett nätverk
              det vill säga några personer runt omkring sig. Det är en bild
              av ensamhet och utanförskap som det är såväl samhällets som enskilda
              medborgares och föreningslivets uppgift att bryta.
            </seg>
          </u>
          <u xml:id="i-19142ea463efa998-185" prev="i-19142ea463efa998-178" who="Q5213808">
            <seg>
              Folkrörelsepolitiken ska bidra till att utveckla, fördjupa och
              bredda demokratin och stärka den sociala ekonomin i samhället.
              För oss kristdemokrater är det viktigt att stärka de ideella krafternas
              inflytande i samhället. Vi menar att samhället egentligen består
              av tre likvärdiga delar. Det är den offentliga, som vi har mycket
              ansvar för här, den privata och den ideella. Alla delar har ett
              ansvar för den svenska välfärden.
            </seg>
          </u>
          <u xml:id="i-19142ea463efa998-186" prev="i-19142ea463efa998-178" who="Q5213808">
            <seg>
              Det offentliga har naturligtvis det yttersta ansvaret för varje
              enskild människa som lever och verkar i vårt samhälle, men i det
              arbetet har även samhällets andra delar en viktig funktion. I
              ett samhälle där de offentliga krafterna samverkar med ideella
              och privata aktörer finns det större möjlighet att se och synliggöra
              varje enskild människa. Där delar samhällets aktörer på ansvaret
              för medborgarna.
            </seg>
          </u>
          <u xml:id="i-19142ea463efa998-187" prev="i-19142ea463efa998-178" who="Q5213808">
            <seg>
              Det finns ett väl utbyggt offentligt skyddsnät, men också ideella
              organisationer som fångar upp dem som faller igenom.
            </seg>
          </u>
          <u xml:id="i-19142ea463efa998-188" prev="i-19142ea463efa998-178" who="Q5213808">
            <seg>
              Inom parentes vill jag säga att jag tycker att till den här frågan
              hör möjligheten till avdragsrätt för gåvor till ideella organisationer.
              Den frågan tillhör ju inte primärt oss här i dag och den hör inte
              heller till vårt område eller dagens debatt. Jag bara nämner den
              som en parentes.
            </seg>
          </u>
          <u xml:id="i-19142ea463efa998-189" prev="i-19142ea463efa998-178" who="Q5213808">
            <seg>
              Jag ska göra några kommentarer till de specifika frågorna i betänkandet.
            </seg>
          </u>
          <u xml:id="i-19142ea463efa998-190" prev="i-19142ea463efa998-178" who="Q5213808">
            <seg>
              Sammanfattningsvis kan sägas, som tydligt framkommer i betänkandet,
              att folkrörelsefrågorna just nu bereds i Regeringskansliet med
              anledning av den utredning som jag nämnde Rörelser i tiden . Det
              gäller de sexualpolitiska organisationerna, jämställdhetspolicyn
              för ideella föreningar och frivilligcentraler som också omnämns
              i detta betänkande.
            </seg>
          </u>
          <u xml:id="i-19142ea463efa998-191" prev="i-19142ea463efa998-178" who="Q5213808">
            <seg>
              Just motionen om frivilligcentralerna tycker jag personligen
              är intressant och viktig. På detta område har det också skett
              en intressant utveckling. Frivilligcentralerna startades i början
              av 1990-talet och utgör ett viktigt komplement till offentlig
              och privat sektor och erbjuder mötesplatser och kontaktpunkter
              för den som vill delta i frivilligarbete.
            </seg>
          </u>
          <u xml:id="i-19142ea463efa998-192" prev="i-19142ea463efa998-178" who="Q5213808">
            <seg>
              Det har också skapats ett forum och en dialog på regeringsnivå
              när det gäller detta område. Samtal pågår också mellan regeringen
              och ideella aktörer verksamma inom det sociala området som ska
              mynna ut i en överenskommelse om hur relationerna mellan staten
              och den ideella sektorn kan utvecklas just på detta område. Detta
              ska för övrigt redovisas den 31 mars, vilket framgår av betänkandet.
              Detta tycker jag är det positiva svaret på denna intressanta motion.
            </seg>
          </u>
          <u xml:id="i-19142ea463efa998-193" prev="i-19142ea463efa998-178" who="Q5213808">
            <seg>
              Leif Pettersson tog också upp frågan om allmänna samlingslokaler.
              Jag tycker att den frågan är viktig. Precis som Leif Pettersson
              sade är samlingslokaler överallt i hela landet viktiga mötesplatser
              också på kulturområdet och en del i kulturens infrastruktur. Detta
              är också en viktig del av den översyn och den utredning som nu
              sker på kulturområdet, och detta är en viktig del av förutsättningarna
              för det framtida kulturella arbetet.
            </seg>
          </u>
          <note type="speaker">
            Anf. 25 TORBJÖRN BJÖRLUND (v):
          </note>
          <u xml:id="i-19142ea463efa998-194" next="i-19142ea463efa998-202" who="Q5578151">
            <seg>
              Herr talman! I detta betänkande behandlas flera intressanta frågor
              på kulturområdet. Jag tänker ta upp några saker som vi i Vänsterpartiet
              tycker är viktiga i detta betänkande. Jag har inga yrkanden utöver
              utskottets, men jag vill uppmärksamma vissa av våra särskilda
              yttranden, och jag står bakom alla synpunkter som vi har där.
            </seg>
          </u>
          <u xml:id="i-19142ea463efa998-195" prev="i-19142ea463efa998-194" who="Q5578151">
            <seg>
              Herr talman! Det är viktigt att de sexualpolitiska organisationerna
              får möjligheter att verka på samma sätt som andra föreningar.
              Det innebär att de måste få bidrag på samma villkor som andra.
              Det kan vara speciellt viktigt när det gäller sexualupplysning
              och arbetet med att sprida kunskap i HBT-frågor. Det är alltså
              fortsatt viktigt att bevaka den här frågan, så att det blir en
              bra lösning för dessa föreningar.
            </seg>
          </u>
          <u xml:id="i-19142ea463efa998-196" prev="i-19142ea463efa998-194" who="Q5578151">
            <seg>
              Det är också viktigt att bevaka arbetet med jämställdhet. Ideella
              föreningar som söker statsbidrag behöver naturligtvis ha en jämställdhetspolicy.
              Det borde vara rätt självklart för de flesta. En policy ökar föreningarnas
              insikt och kan också vara ett stöd för dem som känner sig orättvist
              behandlade.
            </seg>
          </u>
          <u xml:id="i-19142ea463efa998-197" prev="i-19142ea463efa998-194" who="Q5578151">
            <seg>
              Herr talman! Den kanske viktigaste frågan, åtminstone för mig,
              i det här betänkandet gäller fritidsgårdarna. Fritidsgårdarnas
              öppna verksamhet har en viktig funktion att fylla och bör ha en
              viktig plats i kommunernas satsningar på ungdomars fritid.
            </seg>
          </u>
          <u xml:id="i-19142ea463efa998-198" prev="i-19142ea463efa998-194" who="Q5578151">
            <seg>
              I Vänsterpartiets budgetalternativ för 2008 avsatte vi 80 miljoner
              för en fortsatt satsning på mötesplatser och verksamhet för unga.
              Nu har inte vårt budgetförslag fått något gehör, men vi fortsätter
              att lyfta fram frågan för att fokusera på det viktiga i att fritidsgårdarna
              finns kvar.
            </seg>
          </u>
          <u xml:id="i-19142ea463efa998-199" prev="i-19142ea463efa998-194" who="Q5578151">
            <seg>
              Fritidsgårdarnas speciella karaktär som mötesplats gör att de
              inte kan ersättas med andra platser. De kan bara kompletteras.
              Det är inte så att de blir fler heller. De senaste sex sju åren
              har antalet fritidsgårdar varit konstant, vilket man kan läsa
              i betänkandet. Men jämfört med slutet av 80-talet och början av
              90-talet har antalet minskat mycket.
            </seg>
          </u>
          <u xml:id="i-19142ea463efa998-200" prev="i-19142ea463efa998-194" who="Q5578151">
            <seg>
              Det är också vanligare i dag att fritidsgårdarna är föreningsdrivna,
              vilket kan vara bra. Många fungerar bra, men det finns alltid
              en risk att föreningarna är mer beroende av ideella insatser och
              därmed mindre stabila. Jag tycker att det är väldigt viktigt att
              föreningarna finns med i verksamheten på fritidsgårdarna, men
              det bör vara kommunen som ansvarar för den så viktiga verksamheten
              med mötesplatser för ungdomar.
            </seg>
          </u>
          <u xml:id="i-19142ea463efa998-201" prev="i-19142ea463efa998-194" who="Q5578151">
            <seg>
              Det finns också fler verksamheter, till exempel Musikens hus
              eller Ungdomens hus, som lockar ungdomar, och det är bra. Men
              i och med att det inte finns mer pengar i detta system med mötesplatser
              sker det ibland på bekostnad av den vanliga traditionella fritidsgårdsverksamheten.
              Vi menar att det behövs en medveten strategi och en satsning på
              just fritidsgårdsverksamhet för att den öppna verksamheten har
              en viktig plats i kommunernas satsningar på ungdomars fritid.
              Det enklaste är att man börjar med att staten får i uppdrag att
              utreda frågan om kommunernas skyldighet att bedriva fritidsgårdsverksamhet.
              Eftersom vi inte fick igenom vårt budgetförslag kommer detta inte
              att ske nu utan skjuts på framtiden, men vi kommer att fortsätta
              bevaka denna fråga.
            </seg>
          </u>
          <u xml:id="i-19142ea463efa998-202" prev="i-19142ea463efa998-194" who="Q5578151">
            <seg>
              Till sist: Ett förbättrat stöd till samlingslokaler i stort är
              viktigt. Det var Leif Pettersson inne på. Som en del av kulturens
              infrastruktur för att ge människor möjlighet att aktivt utöva
              kultur är det viktigt med ett bra stöd för att säkerställa tillgång
              till allmänna samlingslokaler och även byggandet av nya.
            </seg>
          </u>
          <note type="speaker">
            Anf. 26 ESABELLE RESHDOUNI (mp):
          </note>
          <u xml:id="i-19142ea463efa998-203" who="unknown">
            <seg>
              Herr talman! Miljöpartiet har en reservation som handlar om jämställdhet
              inom fritids- och kulturlivet bland våra barn och ungdomar i kommunerna.
              Detta är en viktig fråga. Den ligger i centrum av jämställdhetsarbetet.
              Att den kommunala servicen inte alltid erbjuds på lika villkor
              till kvinnor och män eller till flickor och pojkar är ett välkänt
              fenomen. Vi vet utifrån flera studier att fördelningen av resurserna
              är skev. Pojkar och flickor får helt enkelt inte lika stor andel
              av pengar och tid. Listan kan göras lång, och den är givetvis
              inte en nyhet för flertalet här.
            </seg>
          </u>
          <u xml:id="i-19142ea463efa998-204" who="unknown">
            <seg>
              Även om makten har skiftat händer i tusentals år har denna struktur
              av manlig maktdominans inte skiftat. Många attityder till och
              föreställningar om kön har inte förändrats särskilt mycket. Det
              är detta som är könsmaktsordningen, den väv av föreställningar
              och förväntningar om hur människor av olika kön ska bete sig och
              det tryck som det sätter på pojkar och flickor att bete sig på
              olika sätt. Det som pojkar och män gör anses vara mer värt, och
              det är inte heller någon nyhet.
            </seg>
          </u>
          <u xml:id="i-19142ea463efa998-205" who="unknown">
            <seg>
              Dessvärre har vi en jämställdhetsminister som inte är feminist,
              som inte tror på genusordningen och som inte tror på strukturer.
              Därför tenderar hennes förslag att bli mindre kunskapsbaserade
              och mer ideologiska.
            </seg>
          </u>
          <u xml:id="i-19142ea463efa998-206" who="unknown">
            <seg>
              Vad beträffar jämställdhetsintegreringen har ministern dock förstått
              att något måste göras på det strukturella planet. Där delar ministern
              och utskottet Miljöpartiets uppfattning om att det finns ett behov
              av att få till stånd ett mer jämställt deltagande mellan flickor
              och pojkar i fritids- och kulturlivet. Därför har regeringen nu
              satsat 100 miljoner kronor under en treårsperiod. Det är bra,
              men det är naturligtvis otillräckligt.
            </seg>
          </u>
          <u xml:id="i-19142ea463efa998-207" who="unknown">
            <seg>
              Många kommuner och myndigheter har under de senaste 1015 åren
              arbetat med olika tidsbegränsade förändringsarbeten. Värdefulla
              erfarenheter har på så vis vunnits, men arbetet har inte gett
              långsiktiga förändringar. En viktig orsak är naturligtvis att
              frågan om jämställdhet handlar om attityder, värderingar och föreställningar
              om kön som hela tiden reproduceras i nya generationer och som
              lever kvar hos de vuxna.
            </seg>
          </u>
          <u xml:id="i-19142ea463efa998-208" who="unknown">
            <seg>
              Jämställdhetsintegrering innebär en omorganisering som naturligtvis
              möter motstånd eftersom det till stor del handlar om omfördelning
              av resurser i form av pengar och tid.
            </seg>
          </u>
          <u xml:id="i-19142ea463efa998-209" who="unknown">
            <seg>
              Sveriges kommuner måste ge sina invånare en jämställd samhällsservice.
              Kommunerna får inte vara bärare av icke-demokratiska värderingar.
              Föreställningen att pojkar är mer värda än flickor, hur omedveten
              den än är och hur oavsiktligt den än förs vidare, är nämligen
              icke-demokratisk.
            </seg>
          </u>
          <u xml:id="i-19142ea463efa998-210" who="unknown">
            <seg>
              Det är utifrån den insikten som den förra regeringen tillsatte
              en utredning, och det är olyckligt att alliansen inte har valt
              att följa förslagen i slutbetänkandet om stöd till jämställdhetsintegrering.
            </seg>
          </u>
          <u xml:id="i-19142ea463efa998-211" who="unknown">
            <seg>
              Alliansen har i stället valt en annan väg som med all säkerhet
              inte kommer att ge samma resultat och framgång runt om i landet.
            </seg>
          </u>
          <u xml:id="i-19142ea463efa998-212" who="unknown">
            <seg>
              Miljöpartiet anser, liksom utredningen, att regeringen borde
              finansiera en stödstruktur för arbetet på alla nivåer, centralt,
              regionalt och lokalt.
            </seg>
          </u>
          <u xml:id="i-19142ea463efa998-213" who="unknown">
            <seg>
              Satsningen borde vara betydligt större och mer långsiktig än
              satsningen i det förslag som regeringen har lagt fram. Det är
              bara att beklaga att ni inte förmår se problemets omfattning och
              de svårigheter som förändringsarbetet kommer att möta.
            </seg>
          </u>
          <note>
            Slutligen yrkar jag bifall till reservation 2.
          </note>
          <note>
            I detta anförande instämde Nikos Papadopoulos (s) samt Torbjörn
            Björlund och Siv Holma (båda v).
          </note>
          <note>
            Anf. 27 CECILIA WIKSTRÖM i Uppsala (fp) replik:
          </note>
          <u xml:id="i-19142ea463efa998-214" who="unknown">
            <seg>
              Herr talman! Jag vill bara fråga Esabelle Reshdouni om hon på
              fullt allvar menar att integrationsminister Nyamko Sabuni saknar
              kunskap om jämställdhet. Det var ju vad Esabelle Reshdouni alldeles
              nyss sade.
            </seg>
          </u>
          <u xml:id="i-19142ea463efa998-215" who="unknown">
            <seg>
              Den som är läskunnig kan på s. 44 under rubriken Jämställdhet
              i budgetpropositionen läsa att en kommitté för jämställdhet inom
              scenkonstområdet har tillsatts. Man har satt upp mål. Det finns
              också en kommitté för jämställd scenkonst.
            </seg>
          </u>
          <u xml:id="i-19142ea463efa998-216" who="unknown">
            <seg>
              Kulturministern och integrationsministern har tillsammans skrivit
              en artikel. Mer pengar har också anslagits. Man har satsat på
              Moderna museets inköp av kvinnliga konstnärers verk.
            </seg>
          </u>
          <u xml:id="i-19142ea463efa998-217" who="unknown">
            <seg>
              Väldigt mycket är gjort. Mål är uppsatta och strategier är utarbetade
              på jämställdhetsområdet. Jag tycker att det är en förolämpning
              att, som Esabelle Reshdouni gör, här i kammaren angripa integrationsministern
              såsom varande okunnig. Det stämmer inte med fakta.
            </seg>
          </u>
          <note type="speaker">
            Anf. 28 ESABELLE RESHDOUNI (mp) replik:
          </note>
          <u xml:id="i-19142ea463efa998-218" who="unknown">
            <seg>
              Herr talman! Jag läser gärna upp vad jag tidigare sade: Därför
              tenderar hennes förslag att vara mindre kunskapsbaserade och mer
              ideologiska.
            </seg>
          </u>
          <u xml:id="i-19142ea463efa998-219" who="unknown">
            <seg>
              Det betyder naturligtvis inte att jämställdhetsministern inte
              har någon kunskap.
            </seg>
          </u>
          <note>
            Anf. 29 CECILIA WIKSTRÖM i Uppsala (fp) replik:
          </note>
          <u xml:id="i-19142ea463efa998-220" who="unknown">
            <seg>
              Herr talman! Allt som handlar om att integrera ett jämställdhetsperspektiv
              inom samtliga verksamhetsområden är en formulering som hela regeringen
              har ställt sig bakom. Jag läser upp hela meningen en gång till:
              De statliga insatserna för att stärka jämställdheten inom kultursektorn
              och alla sektorer är inriktade på att integrera ett jämställdhetsperspektiv
              inom samtliga verksamhetsområden.
            </seg>
          </u>
          <note type="speaker">
            Anf. 30 ESABELLE RESHDOUNI (mp) replik:
          </note>
          <u xml:id="i-19142ea463efa998-221" who="unknown">
            <seg>
              Herr talman! Jag är fullt medveten om att regeringen satsar 100
              miljoner kronor på jämställdhetsintegrering under en period av
              tre år. Min kritik gäller att satsningen är alldeles för liten.
            </seg>
          </u>
          <u xml:id="i-19142ea463efa998-222" who="unknown">
            <seg>
              Jag hänvisar till en utredning som jag hoppas att Cecilia Wikström
              har läst och som är betydligt större och betydligt kraftigare
              och som enligt min mening är betydligt bättre. Det är det som
              är min kritik här i dag.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Övergripande kulturfrågor
          </note>
          <note>
            Föredrogs
          </note>
          <note type="speaker">
            Anf. 31 SIV HOLMA (v):
          </note>
          <u xml:id="i-19142ea463efa998-223" next="i-19142ea463efa998-240" who="Q4609260">
            <seg>
              Herr talman! Kulturutskottets betänkande är trots dess rubrik,
              Övergripande kulturfrågor , ett litet betänkande som innehåller
              enbart 24 motionsyrkanden från den allmänna motionstiden. I betänkandet
              finns det sju reservationer.
            </seg>
          </u>
          <u xml:id="i-19142ea463efa998-224" prev="i-19142ea463efa998-223" who="Q4609260">
            <seg>
              Vänsterpartiet står tillsammans med Miljöpartiet och Socialdemokraterna
              bakom reservationen om jämställdhetsperspektiv inom kulturen.
              Vänsterpartiet står tillsammans med Miljöpartiet bakom reservationen
              Finansiering av Gaaltije. Därutöver har Vänsterpartiet tre egna
              reservationer. En reservation handlar om HBT-kompetens på kulturområdet,
              en om att uppmärksamma Harald Edelstams hjältemodiga insatser
              i samband med statskuppen i Chile 1973 och en om minoritetsspråkskonventionen.
            </seg>
          </u>
          <u xml:id="i-19142ea463efa998-225" prev="i-19142ea463efa998-223" who="Q4609260">
            <seg>
              Herr talman! När man läser betänkandet ser man att det är ganska
              betecknande att regeringen har begravt de flesta kulturfrågorna
              i Kulturutredningen. I teorin talar den borgerliga regeringen
              om kulturpolitiska satsningar. Men i praktiken handlar det om
              motsatsen, det vill säga om mindre pengar till kulturen som helhet.
            </seg>
          </u>
          <u xml:id="i-19142ea463efa998-226" prev="i-19142ea463efa998-223" who="Q4609260">
            <seg>
              Hela kultursektorn kan liknas vid kvinnornas underordning en
              underordnad maktposition i samhället.
            </seg>
          </u>
          <u xml:id="i-19142ea463efa998-227" prev="i-19142ea463efa998-223" who="Q4609260">
            <seg>
              I avsnittet om jämställdhetsperspektiv inom kulturen handlar
              det om att riksdagen ska göra ett särskilt uttalande om vikten
              av jämställdhetsperspektiv inom kulturen.
            </seg>
          </u>
          <u xml:id="i-19142ea463efa998-228" prev="i-19142ea463efa998-223" who="Q4609260">
            <seg>
              Den borgerliga majoriteten i utskottet beskriver i sitt ställningstagande
              sitt jämställdhetsarbete med sju namngivna åtgärder. Det intressanta
              är att drygt hälften av dessa härstammar från den föregående majoritetens
              tid, det vill säga från tiden med Socialdemokraterna, Vänsterpartiet
              och Miljöpartiet.
            </seg>
          </u>
          <u xml:id="i-19142ea463efa998-229" prev="i-19142ea463efa998-223" who="Q4609260">
            <seg>
              Vänsterpartiet stöder att riksdagen uttalar sig för detta jämställdhetsperspektiv.
              Men samtidigt vill vi gå längre. För oss handlar det nämligen
              också om att göra den statliga kulturpolitiken större. Man kan
              aldrig resonera bort det faktum att kultursektorn är underfinansierad.
              Det behövs mer ekonomiska resurser och rimligare ekonomiska villkor
              för kulturarbetarna.
            </seg>
          </u>
          <u xml:id="i-19142ea463efa998-230" prev="i-19142ea463efa998-223" who="Q4609260">
            <seg>
              Herr talman! På samma sätt som jämställdhetsperspektivet är av
              vikt är också HBT-kompetensen det på kulturområdet. HBT-kompetensen
              måste genomsyra de institutioner som har i uppgift att stödja
              och stimulera kultur så att man uppmärksammar kulturens betydelse
              för att homosexuellas, bisexuellas och transpersoners liv och
              erfarenheter synliggörs.
            </seg>
          </u>
          <u xml:id="i-19142ea463efa998-231" prev="i-19142ea463efa998-223" who="Q4609260">
            <seg>
              I utskottsmajoritetens ställningstagande står det som ett svar:
              Den kulturpolitiska kommittén som ser över kulturpolitikens inriktning
              överväger även behovet av att förändra de kulturpolitiska nationella
              målen.
            </seg>
          </u>
          <u xml:id="i-19142ea463efa998-232" prev="i-19142ea463efa998-223" who="Q4609260">
            <seg>
              Låt mig bara säga att motionen inte handlar om att vi är missnöjda
              med målen. Snarare handlar den om att målet om allas möjlighet
              till delaktighet i kulturlivet och kulturupplevelser samt till
              eget skapande ska förverkligas.
            </seg>
          </u>
          <u xml:id="i-19142ea463efa998-233" prev="i-19142ea463efa998-223" who="Q4609260">
            <seg>
              Herr talman! Jag står naturligtvis bakom Vänsterpartiets samtliga
              reservationer. Men för att vinna tid vid voteringen yrkar jag
              bifall till reservation 6. Den reservationen går ut på att regeringen
              uppmärksammar den europeiska språkstadgans tioårsjubileum. Utskottsmajoriteten
              tycker att det räcker att Slovakien, som för närvarande innehar
              ordförandeskapet i Europarådet, på något sätt uppmärksammar denna
              stadgas tioårsjubileum i år. Men att Slovakien uppmärksammar jubileet
              behöver väl inte utesluta att den svenska regeringen visar sig
              mer aktiv på detta område?
            </seg>
          </u>
          <u xml:id="i-19142ea463efa998-234" prev="i-19142ea463efa998-223" who="Q4609260">
            <seg>
              I Europa finns det drygt 40 miljoner människor som talar ett
              minoritetsspråk. I Sverige har vi inte någon statistik över hur
              många som talar ett nationellt minoritetsspråk. De fem nationella
              minoriteterna är samer, tornedalingar, romer, sverigefinnar och
              judar. Tillsammans är det kanske 200 000300 000 personer som talar
              något nationellt minoritetsspråk.
            </seg>
          </u>
          <u xml:id="i-19142ea463efa998-235" prev="i-19142ea463efa998-223" who="Q4609260">
            <seg>
              Herr talman! För tredje året i rad har nationella minoriteter
              i Sverige en egen sångfestival, Liet Lavlut i år står Luleå för
              värdskapet den 1617 oktober. I samband med sångfestivalen planerar
              arrangörerna att ordna en akademisk konferens om sång och musik
              i minoritetsregioner. Europarådet satsar 20 000 euro. Men hitintills
              har det här arrangemanget inte fått ett enda öre från svensk sida.
            </seg>
          </u>
          <u xml:id="i-19142ea463efa998-236" prev="i-19142ea463efa998-223" who="Q4609260">
            <seg>
              Jag hoppas att någon i kulturministerns stab läser snabbprotokollet
              och därefter så fort som möjligt kontaktar Sweblul och frågar
              på vilket sätt regeringen kan vara med och stödja detta fantastiskt
              fina projekt.
            </seg>
          </u>
          <u xml:id="i-19142ea463efa998-237" prev="i-19142ea463efa998-223" who="Q4609260">
            <seg>
              Till er som undrar kan jag säga att Sweblul står för Swedish
              Bureau for Lesser Used Languages. Det är den enda organisationen
              där samtliga nationella minoriteter i Sverige är representerade.
            </seg>
          </u>
          <u xml:id="i-19142ea463efa998-238" prev="i-19142ea463efa998-223" who="Q4609260">
            <seg>
              Det jag har beskrivit för er är ett projekt helt i enlighet med
              det kulturpolitiska målet om att främja internationellt kulturutbyte
              och möten mellan olika kulturer inom landet.
            </seg>
          </u>
          <u xml:id="i-19142ea463efa998-239" prev="i-19142ea463efa998-223" who="Q4609260">
            <seg>
              Herr talman! Ytterligare en fråga som jag vill ta upp i mitt
              anförande är den om att det sydsamiska kultur- och utvecklingscentret
              Gaaltije i Östersund ska få en långsiktig och stabil finansiering.
              Verksamheten vid centret är i dag projektfinansierad. Vi vill
              att Gaaltije permanentas som en samisk institution med ett fast
              årligt anslag.
            </seg>
          </u>
          <note>
            I detta anförande instämde Torbjörn Björlund (v).
          </note>
          <note>
            Ajournering
          </note>
          <note>
            Kammaren beslutade kl. 13.50 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u xml:id="i-19142ea463efa998-240" prev="i-19142ea463efa998-223" who="Q4609260">
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note type="speaker">
            Anf. 32 ANDRE VICE TALMANNEN:
          </note>
          <note>
            Nu följer riksdagens frågestund. Från regeringen deltar utbildningsminister
            Jan Björklund, som förutom frågor om utbildning även besvarar
            allmänpolitiska frågor, samt statsrådet Mats Odell, justitieminister
            Beatrice Ask, statsrådet Åsa Torstensson och försvarsminister
            Sten Tolgfors. Välkomna till frågestunden!
          </note>
          <u xml:id="i-19142ea463efa998-241" who="unknown">
            <seg>
              Barn i ekonomiskt utsatta familjer
            </seg>
          </u>
          <note type="speaker">
            Anf. 33 VERONICA PALM (s):
          </note>
          <u xml:id="i-19142ea463efa998-242" next="i-19142ea463efa998-244" who="Q4971741">
            <seg>
              Fru talman! Sverige har blivit kallare, och jag vill ställa en
              fråga till Jan Björklund om det.
            </seg>
          </u>
          <u xml:id="i-19142ea463efa998-243" prev="i-19142ea463efa998-242" who="Q4971741">
            <seg>
              Vuxna kvinnor och män drabbas av den orättvisa politik som regeringen
              genomför. Det oroar mig. Det som emellertid oroar mig än mer är
              att också barn drabbas barn till arbetslösa, barn till sjukskrivna,
              barn i familjer som vräks. Barn drabbas dubbelt, både ekonomiskt
              de kan inte åka på semester och socialt. När Lara och Lenya kommer
              tillbaka till skolan efter sommaren har de ingenting att berätta
              om för kamraterna.
            </seg>
          </u>
          <u xml:id="i-19142ea463efa998-244" prev="i-19142ea463efa998-242" who="Q4971741">
            <seg>
              Jag vill fråga Jan Björklund hur han som socialliberal och företrädare
              för regeringen kan försvara en politik som drabbar oskyldiga barn.
            </seg>
          </u>
          <note type="speaker">
            Anf. 34 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-245" next="i-19142ea463efa998-247" who="Q911372">
            <seg>
              Fru talman! Det var något oklart exakt vilket beslut frågeställaren
              åsyftade. Efter de första ett och ett halvt åren med denna regering
              uppgår antalet människor som gått från utanförskap till att kunna
              försörja sig på en egen lön till ungefär 150 000. Sverige är nu
              i en situation där fler människor, fler familjer, fler föräldrar
              försörjer sig på eget arbete och egen lön än någonsin tidigare
              i svensk historia.
            </seg>
          </u>
          <u xml:id="i-19142ea463efa998-246" prev="i-19142ea463efa998-245" who="Q911372">
            <seg>
              Den situation som Veronica Palm målar ut, att människor har ekonomiska
              svårigheter, är det viktigaste som behöver åtgärdas. Att förändra
              den situationen leder till att fler människor har egen försörjning
              genom eget arbete och egen lön. Tack vare den politik vi för har
              nu fler människor det än någonsin tidigare.
            </seg>
          </u>
          <u xml:id="i-19142ea463efa998-247" prev="i-19142ea463efa998-245" who="Q911372">
            <seg>
              För att travestera en gammal slogan är vi stolta över det vi
              gör, men vi är naturligtvis inte nöjda. Fortfarande finns mycket
              mer att göra. Ytterst har samhället alltid ett ansvar för att
              människor har drägliga levnadsförhållanden. Fler människor än
              någonsin kan nu försörja sig själva och har en högre ekonomisk
              standard än tidigare.
            </seg>
          </u>
          <note type="speaker">
            Anf. 35 VERONICA PALM (s):
          </note>
          <u xml:id="i-19142ea463efa998-248" next="i-19142ea463efa998-250" who="Q4971741">
            <seg>
              Fru talman! Detta säger statsrådet Björklund samtidigt som fler
              människor slås ut från arbetsmarknaden, samtidigt som de lägger
              fram förslag om rehabilitering, arbetsskadeförsäkring, arbetslöshetsförsäkring,
              sjukförsäkring och utförsäkrar människor, bort från tryggheten.
              Det drabbar dessa människor, vilket oroar mig, och det drabbar
              också deras barn. Det gör mig än mer orolig.
            </seg>
          </u>
          <u xml:id="i-19142ea463efa998-249" prev="i-19142ea463efa998-248" who="Q4971741">
            <seg>
              När Bris säger att samtalen till deras hjälptelefon ökat de senaste
              åren, och när Rädda Barnen säger att samtalen till deras föräldratelefon,
              och oron för barn, ökat måste den oron tas på allvar. Det handlar
              om barn som far illa och barn som blir utsatta, inte av sina föräldrar
              utan av att föräldrarna drabbas av en orättvis politik.
            </seg>
          </u>
          <u xml:id="i-19142ea463efa998-250" prev="i-19142ea463efa998-248" who="Q4971741">
            <seg>
              För mig är lösningen inte att öka orättvisorna. Ökade orättvisor
              är inte lösningen på de problem vi står inför. Jag blir orolig
              när statsrådet är så otydlig. Jag vill ställa frågan på nytt:
              Ser statsrådet inte en fara med den kyla som drabbar Sverige?
            </seg>
          </u>
          <note type="speaker">
            Anf. 36 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-251" next="i-19142ea463efa998-254" who="Q911372">
            <seg>
              Fru talman! Det var samma fråga en gång till, och även svaret
              blir därför ungefär detsamma. Fler människor än någonsin tidigare
              lever i dag på egen försörjning och har en högre ekonomisk standard
              än de annars skulle ha haft.
            </seg>
          </u>
          <u xml:id="i-19142ea463efa998-252" prev="i-19142ea463efa998-251" who="Q911372">
            <seg>
              Veronica Palm måste ha förväxlat mandatperioderna. Det var under
              den föregående mandatperioden som antalet förtidspensionärer för
              första gången i svensk historia blev fler än antalet företagare.
              Det är historiskt. Samtidigt är människorna i Sverige friskare
              än någonsin tidigare, vi lever längre än någonsin tidigare, arbetslivet
              är hälsosammare än någonsin tidigare. Och ändå förtidspensioneras
              fler och fler till utanförskap, till den situation som Veronica
              Palm beskriver, där man inte känner sig behövd och ingen efterfrågar
              ens tjänster på arbetsmarknaden.
            </seg>
          </u>
          <u xml:id="i-19142ea463efa998-253" prev="i-19142ea463efa998-251" who="Q911372">
            <seg>
              Den här regeringens huvuduppgift är att ändra på den situationen.
              Det gäller att minska utanförskapet genom att få in fler människor
              på arbetsmarknaden så att de kan försörja sig och därmed också
              skapa ett drägligare liv åt sig själva, sina barn, sina familjer.
            </seg>
          </u>
          <u xml:id="i-19142ea463efa998-254" prev="i-19142ea463efa998-251" who="Q911372">
            <seg>
              Hållbar stadsutveckling och kollektivtrafiken
            </seg>
          </u>
          <note type="speaker">
            Anf. 37 KARIN SVENSSON SMITH (mp):
          </note>
          <u xml:id="i-19142ea463efa998-255" next="i-19142ea463efa998-256" who="Q4981479">
            <seg>
              Fru talman! I går behandlade vi i kammaren EU:s samlade förslag
              till en hållbar stadsutveckling. För att få ned klimatpåverkan
              i städerna, förbättra luftkvaliteten samt minska olyckorna och
              trängseln är det viktigt att man minskar biltrafiken till förmån
              för kollektivtrafiken. Just i dag presenterar Svenska Bussbranschen
              en ny rapport om bussen. I den konstaterar de att mellan 2001
              och 2006 ökade biltrafiken högst väsentligt, från 91,9 miljarder
              personkilometer till 97,0 miljarder personkilometer. Samtidigt
              minskade kollektivtrafiken från 11,5 till 10,7.
            </seg>
          </u>
          <u xml:id="i-19142ea463efa998-256" prev="i-19142ea463efa998-255" who="Q4981479">
            <seg>
              Detta har vi givetvis ett visst ansvar för, men jag undrar vad
              regeringen ämnar göra. Vi vet att de vill satsa på Förbifart Stockholm.
              På vilket sätt skulle den göra det lättare för kollektivtrafiken
              att bidra till den hållbara stadsutveckling som EU stipulerar
              och som vi i riksdagen i går ställde oss bakom?
            </seg>
          </u>
          <note type="speaker">
            Anf. 38 Statsrådet ÅSA TORSTENSSON (c):
          </note>
          <u xml:id="i-19142ea463efa998-257" next="i-19142ea463efa998-258" who="Q271235">
            <seg>
              Fru talman! Det är viktigt att se den stora klimatutmaning som
              vi har framför oss. Det gäller att skapa förutsättningar så att
              människor kan välja bort bilen till förmån för buss eller tåg.
            </seg>
          </u>
          <u xml:id="i-19142ea463efa998-258" prev="i-19142ea463efa998-257" who="Q271235">
            <seg>
              Vad gäller Förbifart Stockholm, som det voterades om i kammaren
              och där Miljöpartiet, Socialdemokraterna och Vänstern röstade
              för, är det en prioritering som den tidigare majoriteten i riksdagen
              gjort. Jag utgår från att Karin Svensson Smith då hade alla underlag
              som krävdes för att kunna göra rätt värderingar, rätt prioriteringar,
              även i en storstad som Stockholm. Därmed har också prioriteringen
              av Förbifart Stockholm gjorts av den tidigare regeringen.
            </seg>
          </u>
          <note type="speaker">
            Anf. 39 KARIN SVENSSON SMITH (mp):
          </note>
          <u xml:id="i-19142ea463efa998-259" next="i-19142ea463efa998-262" who="Q4981479">
            <seg>
              Fru talman! Jag tackar för svaret.
            </seg>
          </u>
          <u xml:id="i-19142ea463efa998-260" prev="i-19142ea463efa998-259" who="Q4981479">
            <seg>
              Vi satte järnvägsinvesteringarna först. Vi dubblade dem i förhållande
              till de tidigare anslagen. Vi satte kollektivtrafiken först.
            </seg>
          </u>
          <u xml:id="i-19142ea463efa998-261" prev="i-19142ea463efa998-259" who="Q4981479">
            <seg>
              Nu vet vi att regeringen gett Vägverket i uppdrag att ta fram
              förslag till Förbifart Stockholm. Jag undrar om ministern har
              något besked att ge till bussbranschen beträffande hur ni ämnar
              bryta utvecklingen att personbilarna ökar mer än kollektivtrafiken.
              I annat fall har vi ingen möjlighet att nå klimatmålen. En buss
              är bra mycket klimatsnålare än en bil, och den kan snabbt ta många
              resenärer, detta till skillnad från järnvägen, som tar tid att
              bygga ut.
            </seg>
          </u>
          <u xml:id="i-19142ea463efa998-262" prev="i-19142ea463efa998-259" who="Q4981479">
            <seg>
              Har ministern något besked att ge till bussbranschen? Får de
              möjlighet att ta sitt klimatansvar?
            </seg>
          </u>
          <note type="speaker">
            Anf. 40 Statsrådet ÅSA TORSTENSSON (c):
          </note>
          <u xml:id="i-19142ea463efa998-263" next="i-19142ea463efa998-265" who="Q271235">
            <seg>
              Fru talman! Det är intressant att höra Karin Svensson Smith,
              som ingick i den tidigare majoriteten, säga att de prioriterat
              järnvägar. Faktum är, vilket Karin Svensson Smith vet, att Banverket
              i dag saknar mellan 50 och 60 miljarder i den befintliga infrastrukturplanen
              vad gäller satsningen på järnvägar. Det är det arvet Karin Svensson
              Smith och den tidigare regeringen lämnade efter sig.
            </seg>
          </u>
          <u xml:id="i-19142ea463efa998-264" prev="i-19142ea463efa998-263" who="Q271235">
            <seg>
              Icke desto mindre är bussbranschen naturligtvis en viktig part
              i vårt samtal och i den dialog som förs om att skapa goda förutsättningar
              för företagandet i landet. På så sätt kan även bussbranschen få
              en konkurrenskraftig ställning. Bussbranschens roll att skapa
              klimatfördelaktiga transporter är oerhört viktig eftersom 80 procent
              av all kollektivtrafik går på vägar. I Stockholm är andelen runt
              35 procent, och därför är vägarna av stor vikt även för storstadsområdena.
              Viktigt är också att minska antalet flaskhalsar i en stad som
              Stockholm. Det tror jag att Karin Svensson Smith gjort en prioritering
              av tidigare.
            </seg>
          </u>
          <u xml:id="i-19142ea463efa998-265" prev="i-19142ea463efa998-263" who="Q271235">
            <seg>
              Jobb för dömda som avtjänat sina straff
            </seg>
          </u>
          <note type="speaker">
            Anf. 41 HENRIK VON SYDOW (m):
          </note>
          <u xml:id="i-19142ea463efa998-266" next="i-19142ea463efa998-269" who="Q5716610">
            <seg>
              Fru talman! Jag har en fråga till justitieminister Beatrice Ask.
            </seg>
          </u>
          <u xml:id="i-19142ea463efa998-267" prev="i-19142ea463efa998-266" who="Q5716610">
            <seg>
              Visst är regeringens arbetslinje en framgång. Fler människor
              har fått arbete, lön och arbetskamrater och därmed också en känsla
              av social delaktighet. Fortfarande finns dock grupper som står
              alltför långt från arbetsmarknaden. Fängelsedömda som avtjänar
              sina straff tillhör en av dessa grupper.
            </seg>
          </u>
          <u xml:id="i-19142ea463efa998-268" prev="i-19142ea463efa998-266" who="Q5716610">
            <seg>
              Vi måste göra det lättare att gå från anstalt till arbete. Därför
              är det glädjande att justitieministern tillsammans med arbetsmarknadsministern
              nu aviserat att nystartsjobben utsträcks till att också omfatta
              dömda som har avtjänat sina straff.
            </seg>
          </u>
          <u xml:id="i-19142ea463efa998-269" prev="i-19142ea463efa998-266" who="Q5716610">
            <seg>
              Det är också viktigt att tiden på anstalt används till att förbereda
              för ett liv utan kriminalitet. Vad gör regeringen för att förbättra
              innehållet i kriminalvården i syfte att rusta för ett liv där
              fler kan gå från anstalt till en anställning?
            </seg>
          </u>
          <note type="speaker">
            Anf. 42 Justitieminister BEATRICE ASK (m):
          </note>
          <u xml:id="i-19142ea463efa998-270" next="i-19142ea463efa998-273" who="Q297850">
            <seg>
              Fru talman! Det är ett stort bekymmer som Henrik von Sydow lyfter
              fram. Många som dömts för allvarliga brott har aldrig haft ett
              jobb. De har kanske en dålig utbildning bakom sig och många dåliga
              erfarenheter.
            </seg>
          </u>
          <u xml:id="i-19142ea463efa998-271" prev="i-19142ea463efa998-270" who="Q297850">
            <seg>
              Ska Kriminalvården lyckas med det som är huvuduppgiften och se
              till att kriminalvårdstiden blir en vändpunkt för dessa människor
              måste vi se till att de får utbildning och arbete. Det finns redan
              i dag en hel del utbildningsmöjligheter inom Kriminalvården, arbetsträning
              och arbetstillfällen av olika slag, men det räcker inte.
            </seg>
          </u>
          <u xml:id="i-19142ea463efa998-272" prev="i-19142ea463efa998-270" who="Q297850">
            <seg>
              Därtill är vi alldeles för dåliga på att se till att den som
              blir villkorligt frigiven får en chans att ta ett steg in på arbetsmarknaden.
              Det är just på det området som vi har lagt ned stort arbete på
              senare tid.
            </seg>
          </u>
          <u xml:id="i-19142ea463efa998-273" prev="i-19142ea463efa998-270" who="Q297850">
            <seg>
              Vi lägger nu fram förslag som innebär att den som har suttit
              inne ska kunna komma till skott och få ett nystartsjobb. De ska
              ingå i den garantin som ligger i jobb- och utvecklingsgarantin.
              Också jobbgarantin för unga ska gälla den som har varit dömd och
              en hel del annat.
            </seg>
          </u>
          <note type="speaker">
            Anf. 43 HENRIK VON SYDOW (m):
          </note>
          <u xml:id="i-19142ea463efa998-274" next="i-19142ea463efa998-277" who="Q5716610">
            <seg>
              Fru talman! Det finns skäl att understryka just detta. Om allt
              fler lever på hederligt arbete är det en enormt stor social reform
              som också fungerar brottsbekämpande.
            </seg>
          </u>
          <u xml:id="i-19142ea463efa998-275" prev="i-19142ea463efa998-274" who="Q5716610">
            <seg>
              Vi vet att många av dem som är dömda till fängelse återfaller.
              Det gör i genomsnitt hälften. Av dem som är dömda till fängelsestraff
              på mer än två år återfaller över 80 procent i brott.
            </seg>
          </u>
          <u xml:id="i-19142ea463efa998-276" prev="i-19142ea463efa998-274" who="Q5716610">
            <seg>
              Därför är detta någonting som i allra högsta grad fungerar brottsbekämpande.
              Det blir färre brottsoffer och minskat lidande med detta. Det
              är bland annat därför som det är viktigt.
            </seg>
          </u>
          <u xml:id="i-19142ea463efa998-277" prev="i-19142ea463efa998-274" who="Q5716610">
            <seg>
              I arbetet är det angeläget att myndigheterna samverkar. De myndigheter
              som är aktuella är Kriminalvården och Arbetsmarknadsstyrelsen.
              Jag vet att justitieministern kommer att föra samtal med dessa
              myndigheter. Vilka förväntningar har justitieministern på de samtalen?
            </seg>
          </u>
          <note type="speaker">
            Anf. 44 Justitieminister BEATRICE ASK (m):
          </note>
          <u xml:id="i-19142ea463efa998-278" next="i-19142ea463efa998-281" who="Q297850">
            <seg>
              Fru talman! Mina förväntningar är väldigt höga. Det vi nu gjort
              konkret är att vi har tagit fram regelförändringar för att göra
              det möjligt för tidigare dömda att komma in på arbetsmarknaden.
              Utöver det kallar vi in cheferna för dessa myndigheter för att
              gå igenom vad vi har bestämt och vad avsikten är. De ska i sina
              respektive organisationer se till att man på alla nivåer söker
              samband och försöker förfina arbetet med att se detta som en helhet.
            </seg>
          </u>
          <u xml:id="i-19142ea463efa998-279" prev="i-19142ea463efa998-278" who="Q297850">
            <seg>
              Arbetsförmedlingen och de som arbetar med arbetsmarknadsfrågor
              måste jobba tillsammans med Kriminalvården så att våra behandlingsinsatser
              och våra arbetsinsatser blir bättre. Jag tror också att vi kan
              ge en del kunskap till bland annat Arbetsförmedlingen.
            </seg>
          </u>
          <u xml:id="i-19142ea463efa998-280" prev="i-19142ea463efa998-278" who="Q297850">
            <seg>
              Det är många kreativa människor som har begått brott. Det är
              väldigt mycket spännande kompetens som finns i våra fängelser.
              Om den kan användas rätt finns det väldigt stora utvecklingsmöjligheter
              i det här landet. Det är lite grann det vi måste se. Vi jobbar
              med de frågorna.
            </seg>
          </u>
          <u xml:id="i-19142ea463efa998-281" prev="i-19142ea463efa998-278" who="Q297850">
            <seg>
              Kunskapen om privatekonomi
            </seg>
          </u>
          <note type="speaker">
            Anf. 45 LENNART SACRÉDEUS (kd):
          </note>
          <u xml:id="i-19142ea463efa998-282" next="i-19142ea463efa998-286" who="Q964124">
            <seg>
              Fru talman! Jag har en fråga till finansmarknadsminister Mats
              Odell.
            </seg>
          </u>
          <u xml:id="i-19142ea463efa998-283" prev="i-19142ea463efa998-282" who="Q964124">
            <seg>
              Människors kunskaper och engagemang för den egna ekonomin är
              nödvändigt för att man ska må bra, känna sig trygg och göra egna
              ekonomiska val. Ändå blir vi påminda om att många hushåll har
              låg kunskap om privatekonomi.
            </seg>
          </u>
          <u xml:id="i-19142ea463efa998-284" prev="i-19142ea463efa998-282" who="Q964124">
            <seg>
              Den lavinartade ökningen av sms-lån med åtföljande betalningssvårigheter
              är bara ett i raden av varnande exempel på att många hushåll sätter
              sig i en situation med ekonomiska problem. Det finns tydliga brister
              i konsumenters möjligheter att utöva sin konsumentmakt.
            </seg>
          </u>
          <u xml:id="i-19142ea463efa998-285" prev="i-19142ea463efa998-282" who="Q964124">
            <seg>
              I tv-programmet Uppdrag granskning framkom det att några av de
              största fondbolagen använt missvisande jämförelseindex i sina
              faktablad. De har därmed gjort sken av att fonderna gått bättre
              än vad de egentligen gjort.
            </seg>
          </u>
          <u xml:id="i-19142ea463efa998-286" prev="i-19142ea463efa998-282" who="Q964124">
            <seg>
              Min fråga till ministern är: Vad avser ministern att göra för
              att höja den privatekonomiska kunskapsnivån hos svenska folket?
              Avser regeringen att tillföra några extra medel till Finansinspektionen
              för att användas just till detta syfte?
            </seg>
          </u>
          <note type="speaker">
            Anf. 46 Statsrådet MATS ODELL (kd):
          </note>
          <u xml:id="i-19142ea463efa998-287" next="i-19142ea463efa998-290" who="Q571725">
            <seg>
              Fru talman! Lennart Sacrédeus ställer en fråga som jag har väldigt
              lätt att svara på. Regeringen har nu gett Finansinspektionen ett
              uppdrag att tillsammans med Konsumentverket, frivilligorganisationer,
              försäkringsbranschen och olika aktörer på dessa marknader utforma
              program för finansiell folkbildning.
            </seg>
          </u>
          <u xml:id="i-19142ea463efa998-288" prev="i-19142ea463efa998-287" who="Q571725">
            <seg>
              Det är efter ett väldigt spännande arbete som har pågått i ett
              antal år i Storbritannien. Det kallas för finansiell kompetens.
              Där har man kommit väldigt långt, och något motsvarande är på
              gång.
            </seg>
          </u>
          <u xml:id="i-19142ea463efa998-289" prev="i-19142ea463efa998-287" who="Q571725">
            <seg>
              Finansinspektionen har fått mera pengar. Den har fått 7 miljoner
              extra för detta ändamål. Vi diskuterar nu möjligheten att den
              ska få ännu mer. Den har också fått starkare muskler att ta itu
              med dem som bryter mot regelverket.
            </seg>
          </u>
          <u xml:id="i-19142ea463efa998-290" prev="i-19142ea463efa998-287" who="Q571725">
            <seg>
              Jag vet inte om riksdagen har hunnit fatta beslut med anledning
              av propositionen. Men Finansinspektionen kommer att kunna utdöma
              straffavgifter på upp till 50 miljoner kronor om man exempelvis
              kommer med missvisande uppgifter.
            </seg>
          </u>
          <note type="speaker">
            Anf. 47 LENNART SACRÉDEUS (kd):
          </note>
          <u xml:id="i-19142ea463efa998-291" next="i-19142ea463efa998-293" who="Q964124">
            <seg>
              Fru talman! Jag välkomnar det svar som finansmarknadsministern
              här ger. Programmet Uppdrag granskning visade på en hel del brister
              när det gäller hur vi vanliga medborgare i landet ska kunna jämföra
              våra fonder.
            </seg>
          </u>
          <u xml:id="i-19142ea463efa998-292" prev="i-19142ea463efa998-291" who="Q964124">
            <seg>
              Att konsumenter inte kan jämföra fonder får man se som ett hot
              mot själva konkurrensen på fondmarknaden. Det leder till att många
              känner sig lurade och inte känner tilltro till sparformen. De
              kan tappa förtroendet. Jag välkomnar de initiativ som finansmarknadsministern
              har tagit.
            </seg>
          </u>
          <u xml:id="i-19142ea463efa998-293" prev="i-19142ea463efa998-291" who="Q964124">
            <seg>
              Mina följdfrågor handlar om hur initiativet har bemötts, om det
              finns någon tidtabell för detta och hur finansmarknadsministern
              allmänt sett bedömer att kunskapsnivån ligger i det svenska folkhushållet.
            </seg>
          </u>
          <note type="speaker">
            Anf. 48 Statsrådet MATS ODELL (kd):
          </note>
          <u xml:id="i-19142ea463efa998-294" next="i-19142ea463efa998-297" who="Q571725">
            <seg>
              Fru talman! Det första som Finansinspektionen gjorde var en kartläggning
              av kunskapsnivån. Det visade sig att det finns en grupp med hyggliga
              inkomster som i praktiken lever ur hand i mun. Jag kanske inte
              ska gå så långt som att säga att hyresavin kommer som en överraskning
              varje månad. Men man har ändå väldigt dålig koll på sin ekonomi,
              och man hamnar i väldigt svåra situationer.
            </seg>
          </u>
          <u xml:id="i-19142ea463efa998-295" prev="i-19142ea463efa998-294" who="Q571725">
            <seg>
              Det är en väldigt viktig sak att höja grundkunskapen. Frågan
              är hur det ska ske. Vi har redan haft ett antal möten om detta.
              Det finns också en inbjudan till organisationer som vill vara
              med och samarbeta i detta. Jag ser mycket fram emot att vi tillsammans
              ska kunna göra det. Här tror jag fackliga organisationer kan komma
              in.
            </seg>
          </u>
          <u xml:id="i-19142ea463efa998-296" prev="i-19142ea463efa998-294" who="Q571725">
            <seg>
              I Storbritannien har man lagt in information när man får förändringar
              i livet. När man skriver in sig vid universitet får man ett material
              om detta. När man kommer till en mödravårdscentral får man också
              ett material som hjälper till att skapa stadga i planeringen av
              ekonomin när det inträder skillnader i vårt liv.
            </seg>
          </u>
          <u xml:id="i-19142ea463efa998-297" prev="i-19142ea463efa998-294" who="Q571725">
            <seg>
              Det finns väldigt mycket att göra. Det finns ett stort engagemang,
              och förslaget har mottagits väldigt väl.
            </seg>
          </u>
          <note>
            Läraryrkets status
          </note>
          <note type="speaker">
            Anf. 49 LENNART PETTERSSON (c):
          </note>
          <u xml:id="i-19142ea463efa998-298" next="i-19142ea463efa998-301" who="Q6047162">
            <seg>
              Fru talman! Jag har en fråga till skolminister Jan Björklund,
              som vid olika tillfällen uttryckt att vi behöver höja statusen
              på läraryrket.
            </seg>
          </u>
          <u xml:id="i-19142ea463efa998-299" prev="i-19142ea463efa998-298" who="Q6047162">
            <seg>
              I Klippan avskedades nyligen en lärare på gymnasieskolan på grund
              av att han tappade tålamodet och slog en elev i nacken med en
              bok sedan eleven provocerat och vägrat att lämna skolsalen trots
              anmodan från läraren. Provokationer hade dessutom pågått en längre
              tid. Rektorn försvarade avskedandet i massmedierna. Ärendet polisanmäldes
              givetvis av eleven.
            </seg>
          </u>
          <u xml:id="i-19142ea463efa998-300" prev="i-19142ea463efa998-298" who="Q6047162">
            <seg>
              Jag tror att alla med mig tar avstånd från det våld som utövades.
              Det är inte acceptabelt. Det har även hänt vid tidigare tillfällen
              att lärare har blivit dömda för misshandel efter att ha tagit
              elever i armarna för att avstyra bråk eller för att lugna elever
              som inte kunde tygla sig själva.
            </seg>
          </u>
          <u xml:id="i-19142ea463efa998-301" prev="i-19142ea463efa998-298" who="Q6047162">
            <seg>
              Min fråga är: På vilket sätt kan man ändra lärares befogenheter
              kopplat till en högre status i arbetet grundat på den här frågeställningen?
            </seg>
          </u>
          <note type="speaker">
            Anf. 50 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-302" next="i-19142ea463efa998-305" who="Q911372">
            <seg>
              Fru talman! Detta fall känner jag inte till, och jag hade varken
              fått eller kunnat kommentera det. Jag tror inte att vi ska öka
              befogenheten att använda våld på något sätt. Däremot måste vi
              öka befogenheten för lärarkåren mer allmänt.
            </seg>
          </u>
          <u xml:id="i-19142ea463efa998-303" prev="i-19142ea463efa998-302" who="Q911372">
            <seg>
              Det är väldigt många lärare som jag möter i svensk skola som
              säger att den nuvarande skollagen har varit luddig om vad man
              får och inte får göra som lärare. Det gör att man kanske alltför
              ofta avstår från att ingripa. Lärare precis som andra vill inte
              hamna i domstol efteråt.
            </seg>
          </u>
          <u xml:id="i-19142ea463efa998-304" prev="i-19142ea463efa998-302" who="Q911372">
            <seg>
              Den skollag vi nu jobbar med är inriktad på att mycket tydligt
              definiera vilka befogenheter lärare och rektorer har. Den ska
              bli tydligare än i dag och också omfatta fler befogenheter än
              i dag. Det ska bli möjligt att splittra ett gäng som förstör arbetsron
              och studiedisciplinen genom att flytta elever till andra skolor
              och flytta isär elever i ett gäng från varandra, att beslagta
              föremål och så vidare.
            </seg>
          </u>
          <u xml:id="i-19142ea463efa998-305" prev="i-19142ea463efa998-302" who="Q911372">
            <seg>
              Befogenheterna kommer alltså att utökas, och de kommer att bli
              tydligare i den nya skollagen. Det är en del av att höja läraryrkets
              status och öka arbetsron i skolan.
            </seg>
          </u>
          <note type="speaker">
            Anf. 51 LENNART PETTERSSON (c):
          </note>
          <u xml:id="i-19142ea463efa998-306" next="i-19142ea463efa998-307" who="Q6047162">
            <seg>
              Fru talman! Självklart är det så att det inte ska finnas ökade
              befogenheter för våld, utan frågan är hur vi kan komma till rätta
              med att situationerna över huvud taget uppstår. Det finns två
              andra berörda grupper utöver lärarna, och det är eleverna själva
              men också föräldragrupperna.
            </seg>
          </u>
          <u xml:id="i-19142ea463efa998-307" prev="i-19142ea463efa998-306" who="Q6047162">
            <seg>
              Finns det några planer på ett strukturellt arbete med att få
              båda dessa grupper att inse att de gränser som har varit nu kanske
              inte riktigt är de rätta?
            </seg>
          </u>
          <note type="speaker">
            Anf. 52 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-308" next="i-19142ea463efa998-310" who="Q911372">
            <seg>
              Fru talman! Det är en av de saker som regeringen jobbar mycket
              tydligt med på det utbildningspolitiska området, nämligen ordningsfrågorna
              i skolan. Det är inte acceptabelt att svensk skola har mest skolk
              i hela världen. Vi har mest skadegörelse i hela världen. Vi har
              det tuffaste och mest kränkande språkbruket i hela världen. Det
              drabbar inte minst flickor och kvinnliga lärare i skolan. Det
              är oacceptabelt. Bara det att vi säger det i ett nytt tonläge
              jämfört med föregående regeringar är nytt.
            </seg>
          </u>
          <u xml:id="i-19142ea463efa998-309" prev="i-19142ea463efa998-308" who="Q911372">
            <seg>
              Nu genomför vi också åtgärder. Jag vill säga att man inte ska
              ha någon övertro på vad lagregler kan åstadkomma, utan till sist
              handlar det om attityder, till exempel att vi som vuxna vågar
              säga ifrån och att de vuxna som jobbar i skolan och vi vuxna som
              är föräldrar hävdar vår vuxenauktoritet.
            </seg>
          </u>
          <u xml:id="i-19142ea463efa998-310" prev="i-19142ea463efa998-308" who="Q911372">
            <seg>
              Jag vill inte att elever i svensk skola ska vara rädda för sina
              lärare, men eleverna ska ha respekt för sina lärare, och på alltför
              många håll saknas det i dag.
            </seg>
          </u>
          <note>
            Materielprojektet SEP
          </note>
          <note type="speaker">
            Anf. 53 EVA SONIDSSON (s):
          </note>
          <u xml:id="i-19142ea463efa998-311" next="i-19142ea463efa998-314" who="Q3374627">
            <seg>
              Fru talman! Jag vill ställa min fråga till försvarsminister Sten
              Tolgfors.
            </seg>
          </u>
          <u xml:id="i-19142ea463efa998-312" prev="i-19142ea463efa998-311" who="Q3374627">
            <seg>
              BAE Hägglunds i Örnsköldsvik har tillsammans med svenska staten
              satsat på ett materielutvecklingsprojekt för att utforma ett mångsidigt,
              flexibelt, splitterskyddat stridsfordon, SEP, som självklart också
              får användning på det civila området. Staten har satsat 1 miljard
              och BAE Hägglunds har satsat 400 miljoner. Det återstår några
              hundra miljoner för att få ett färdigutvecklat system. I den förhandling
              som gjordes i juli 2006 ingår att svenska staten får tillbaka
              400 000 per sålt fordon.
            </seg>
          </u>
          <u xml:id="i-19142ea463efa998-313" prev="i-19142ea463efa998-311" who="Q3374627">
            <seg>
              Ryktet säger nu att regeringen inte har för avsikt att slutföra
              projektet SEP. FMV:s livscykelanalyser visar att SEP skulle sänka
              kostnaderna med 250 miljoner per år under en livscykel plus alla
              andra fördelar som fordonet innebär.
            </seg>
          </u>
          <u xml:id="i-19142ea463efa998-314" prev="i-19142ea463efa998-311" who="Q3374627">
            <seg>
              Min fråga till ministern är därför: Finns utvecklingsprojektet
              SEP med i den långsiktiga utvecklingsstrategin för försvarsmaterial?
            </seg>
          </u>
          <note type="speaker">
            Anf. 54 Försvarsminister STEN TOLGFORS (m):
          </note>
          <u xml:id="i-19142ea463efa998-315" who="Q984112">
            <seg>
              Fru talman! Den frågan har avdömts av Försvarsmakten själv i
              avsaknad av den internationella partner som hade förutsatts för
              att man skulle gå vidare med det här projektet i klartext Storbritannien.
              Det är alltså ett beslut som har tagits av Försvarsmakten att
              man själv inte anser att det är befogat att gå vidare med detta
              projekt. Jag avser inte att överpröva den bedömningen.
            </seg>
          </u>
          <note type="speaker">
            Anf. 55 EVA SONIDSSON (s):
          </note>
          <u xml:id="i-19142ea463efa998-316" next="i-19142ea463efa998-319" who="Q3374627">
            <seg>
              Fru talman! BAE Hägglunds varslade så sent som i måndags 225
              anställda, och det är ju i sig mycket oroande. Utvecklingen av
              SEP ger också synergieffekter som både utvecklar fordonsindustrin
              civilt och kan innebära nya företagsetableringar. Det ligger väl
              helt i linje med regeringens politik för att skapa nya jobb.
            </seg>
          </u>
          <u xml:id="i-19142ea463efa998-317" prev="i-19142ea463efa998-316" who="Q3374627">
            <seg>
              Detta förutsätter att det ska finnas en motpart utomlands, men
              det förutsätter också att även Sverige köper för att vi ska bli
              trovärdiga på marknaden utomlands för att kunna sälja vidare.
            </seg>
          </u>
          <u xml:id="i-19142ea463efa998-318" prev="i-19142ea463efa998-316" who="Q3374627">
            <seg>
              Det som jag beskriver nu visar att det här inte enbart är en
              försvarspolitisk fråga utan att det också i högsta grad är en
              utrikes- och näringspolitisk fråga.
            </seg>
          </u>
          <u xml:id="i-19142ea463efa998-319" prev="i-19142ea463efa998-316" who="Q3374627">
            <seg>
              Min fråga är då: Tar regeringen inte någon som helst hänsyn till
              detta och ser detta ur ett helhetsperspektiv när man bestämmer
              sig för hur fortsättningen för projektet kommer att se ut?
            </seg>
          </u>
          <note type="speaker">
            Anf. 56 Försvarsminister STEN TOLGFORS (m):
          </note>
          <u xml:id="i-19142ea463efa998-320" next="i-19142ea463efa998-323" who="Q984112">
            <seg>
              Fru talman! Mitt ansvar som försvarsminister är att tillse att
              Försvarsmakten har den materiel man behöver för att till exempel
              säkert kunna utföra internationella insatser. I en situation där
              Försvarsmakten själv bedömer att detta inte är ett projekt som
              man vill gå vidare med tänker jag som försvarsminister inte säga:
              Det ska ni göra i alla fall!
            </seg>
          </u>
          <u xml:id="i-19142ea463efa998-321" prev="i-19142ea463efa998-320" who="Q984112">
            <seg>
              Det finns en försvarsmaterielstrategi, som för övrigt togs fram
              av den tidigare regeringen men som vi nu verkställer, vilket inte
              skedde tidigare. I första hand ska vi köpa färdig materiel för
              att få ned kostnader. I andra hand ska vi utveckla tillsammans
              med andra. Det var tanken med SEP att så skulle ske. Nu har intresset
              från andra bortfallit, och då bortfaller också grunden för själva
              projektet. Först i tredje hand ska vi utveckla på egen hand, därför
              att det som regel blir betydligt dyrare än att köpa färdigt eller
              utveckla tillsammans med andra.
            </seg>
          </u>
          <u xml:id="i-19142ea463efa998-322" prev="i-19142ea463efa998-320" who="Q984112">
            <seg>
              Beskedet är alltså tydligt: Projektet är avdömt av Försvarsmakten.
              Mitt ansvar som försvarsminister är att Försvarsmakten har rätt
              materiel för att utföra sina uppdrag inte andra hänsyn.
            </seg>
          </u>
          <u xml:id="i-19142ea463efa998-323" prev="i-19142ea463efa998-320" who="Q984112">
            <seg>
              Basindustrin och utsläppen
            </seg>
          </u>
          <note type="speaker">
            Anf. 57 MAURICIO ROJAS (fp):
          </note>
          <u xml:id="i-19142ea463efa998-324" who="Q2396467">
            <seg>
              Fru talman! Jag har en fråga till statsrådet Björklund om klimatpolitiken.
              Den gäller regeringens bedömning av oppositionens förslag om utsläppsminskning.
              Vad skulle det betyda konkret för den svenska basindustrin om
              Socialdemokraterna och de andra lierades politik går igenom?
            </seg>
          </u>
          <note type="speaker">
            Anf. 58 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-325" next="i-19142ea463efa998-327" who="Q911372">
            <seg>
              Fru talman! Basindustrin är enormt viktig för Sverige. Den sysselsätter
              hundratusentals människor direkt och indirekt. Är man intresserad
              av regionalpolitik det är vi alla, men de som kommer från delar
              av Sverige med utflyttning och så vidare kanske är ännu mer intresserade
              ska man ha klart för sig att basindustrin är särskilt viktig i
              de delar av Sverige där det finns skogsindustrier, stålverk, pappersindustri
              och annat. Basindustrin drar in hundratals miljarder till Sverige
              varje år i exportintäkter.
            </seg>
          </u>
          <u xml:id="i-19142ea463efa998-326" prev="i-19142ea463efa998-325" who="Q911372">
            <seg>
              Utmaningen för svensk basindustri jämfört med andra länders är
              att just den svenska basindustrin råkar vara väldigt elintensiv,
              och den har naturligtvis också en hel del utsläpp.
            </seg>
          </u>
          <u xml:id="i-19142ea463efa998-327" prev="i-19142ea463efa998-325" who="Q911372">
            <seg>
              Att det blev olika linjer i Klimatberedningen beror delvis på
              att regeringens bedömning är att ska man gå fram så hårt med utsläppsminskningar
              på tolv år som nu föreslås i reservationen i Klimatberedningen
              blir det siste man släcker lyset i svensk basindustri. Det vore
              förödande för många orter i Sverige att gå på reservationen i
              Klimatberedningen.
            </seg>
          </u>
          <note type="speaker">
            Anf. 59 MAURICIO ROJAS (fp):
          </note>
          <u xml:id="i-19142ea463efa998-328" next="i-19142ea463efa998-329" who="Q2396467">
            <seg>
              Fru talman! Som jag bedömer frågan finns det i dag en bristande
              medvetenhet hos allmänheten om just dessa konsekvenser. Det gäller
              inte bara konsekvenserna för den existerande industrin utan också
              för viljan att investera i liknande industrier.
            </seg>
          </u>
          <u xml:id="i-19142ea463efa998-329" prev="i-19142ea463efa998-328" who="Q2396467">
            <seg>
              Jag skulle vilja veta vad regeringen tänker göra för att det
              ska bli uppenbart för svenska folket hur förödande oppositionens
              förslag är i detta avseende.
            </seg>
          </u>
          <note type="speaker">
            Anf. 60 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-330" next="i-19142ea463efa998-333" who="Q911372">
            <seg>
              Fru talman! Jag tror att vi ska vara på det klara med att de
              uppoffringar vi måste göra för att minska växthusgaserna och växthusgasutsläppen
              är betydande oavsett regering.
            </seg>
          </u>
          <u xml:id="i-19142ea463efa998-331" prev="i-19142ea463efa998-330" who="Q911372">
            <seg>
              Men jag och regeringen menar att vi inte kan föra en politik
              som driver svensk basindustri ur landet och som kommer att skapa
              massarbetslöshet på massor av orter.
            </seg>
          </u>
          <u xml:id="i-19142ea463efa998-332" prev="i-19142ea463efa998-330" who="Q911372">
            <seg>
              Detta är en debatt som kommer att föras inte bara i år utan också
              nästa år och naturligtvis inför valet 2010. Klimatfrågan är vår
              tids viktigaste fråga. Samtidigt blir inte klimatet ett dugg bättre
              av att SSAB i Oxelösund flyttar till Kina och har samma utsläpp
              där. Den enda skillnaden blir att jobben försvinner från Sverige.
            </seg>
          </u>
          <u xml:id="i-19142ea463efa998-333" prev="i-19142ea463efa998-330" who="Q911372">
            <seg>
              Vi måste föra en klimatpolitik, och vi ska minska växthusgasutsläppen,
              men vi ska också slå vakt om svensk välfärd och svenska jobb.
              Det är den kombinationen regeringen står för.
            </seg>
          </u>
          <note>
            USA:s metoder för brottsbekämpning
          </note>
          <note type="speaker">
            Anf. 61 THOMAS BODSTRÖM (s):
          </note>
          <u xml:id="i-19142ea463efa998-334" next="i-19142ea463efa998-336" who="Q3141607">
            <seg>
              Fru talman! Sverige behöver ett internationellt samarbete för
              brottsbekämpning. Ett land vi har samarbetat och samarbetar mycket
              med är USA. Det har ibland vållat oss problem. Vi har fått kritisera
              det gjorde vi socialdemokrater ofta och det har då handlat om
              till exempel Guantánamobasen, sanktionslistor och dödsstraff.
            </seg>
          </u>
          <u xml:id="i-19142ea463efa998-335" prev="i-19142ea463efa998-334" who="Q3141607">
            <seg>
              Nu har dock gränsen passerats mer än någonsin tidigare. USA:s
              president anser att dränkningsmetoder är tillåtna vid förhör.
            </seg>
          </u>
          <u xml:id="i-19142ea463efa998-336" prev="i-19142ea463efa998-334" who="Q3141607">
            <seg>
              Hur kommer Beatrice Ask att agera för att dessa uppgifter inte
              ska komma in i våra domstolar, där vi som arbetar på fältet känner
              en mycket stark oro för det här? Hittills har det varit häpnadsväckande
              tyst.
            </seg>
          </u>
          <note type="speaker">
            Anf. 62 Justitieminister BEATRICE ASK (m):
          </note>
          <u xml:id="i-19142ea463efa998-337" next="i-19142ea463efa998-338" who="Q297850">
            <seg>
              Fru talman! Tyvärr är den frågan inte tillräckligt uppmärksammad.
              Jag har precis samma uppfattning som Thomas Bodström: Det är förfärligt
              att ett land som USA har företrädare som försvarar metoder som
              är fullständigt oacceptabla enligt de regler som finns inom internationell
              rätt och enligt alla vettiga, humanistiska ställningstaganden
              man kan ha.
            </seg>
          </u>
          <u xml:id="i-19142ea463efa998-338" prev="i-19142ea463efa998-337" who="Q297850">
            <seg>
              Vi har redan i interpellationssvar från regeringens sida markerat
              att vi anser att det är viktigt att i alla sammanhang där det
              finns tillfälle berätta för den amerikanska administrationen hur
              vi ser på de här frågorna. Det är viktigt att man arbetar mot
              kriminalitet och i olika sammanhang med blanka vapen och att demokratiska
              länder agerar på ett sätt som alla kan respektera. Det kan man
              inte om man medvetet eller omedvetet stöder metoder som tortyr
              och liknande.
            </seg>
          </u>
          <note type="speaker">
            Anf. 63 THOMAS BODSTRÖM (s):
          </note>
          <u xml:id="i-19142ea463efa998-339" next="i-19142ea463efa998-341" who="Q3141607">
            <seg>
              Fru talman! Det är bara en liten del av problemet. Problemet
              är att uppgifter från dessa personer kan drabba människor som
              är åtalade i svenska domstolar med våra regler om fri bevisvärdering
              och fri bevisprövning. På samma sätt kan människor i Sverige drabbas
              av utvisning på grund av dessa uppgifter.
            </seg>
          </u>
          <u xml:id="i-19142ea463efa998-340" prev="i-19142ea463efa998-339" who="Q3141607">
            <seg>
              Det som behövs är att du som justitieminister säger att vi inte
              accepterar detta och att vi inte tar emot uppgifter från USA så
              länge de godkänner tortyr. Det är i enlighet med de humana principer
              vi alltid har haft en enighet om.
            </seg>
          </u>
          <u xml:id="i-19142ea463efa998-341" prev="i-19142ea463efa998-339" who="Q3141607">
            <seg>
              Nu ser vi att dessa uppgifter kan komma in i våra domstolar och
              som underlag när det gäller utvisningsdömda personer. Då måste
              du agera mer än att bara protestera mot USA. Du måste se till
              att de katastroferna inte kan inträffa i Sverige. Humaniteten
              och rättssäkerheten måste vara det främsta intresset. Detta är
              en fullständig katastrof.
            </seg>
          </u>
          <note type="speaker">
            Anf. 64 Justitieminister BEATRICE ASK (m):
          </note>
          <u xml:id="i-19142ea463efa998-342" next="i-19142ea463efa998-345" who="Q297850">
            <seg>
              Fru talman! Jag tror att det vore orimligt att säga att vi aldrig
              kommer att använda eller lyssna på någonting som sägs från USA.
              Man använder ju inte den här typen av metoder i alla sammanhang.
            </seg>
          </u>
          <u xml:id="i-19142ea463efa998-343" prev="i-19142ea463efa998-342" who="Q297850">
            <seg>
              Men det är väldigt viktigt att uppgifter som man tar emot i olika
              rättsprocesser värderas och sätts in i ett sammanhang. Det viktiga
              är väl att vi försöker se till att USA och andra länder som använder
              den typen av metoder lägger av med det. Det måste vara det långsiktiga
              arbetet med detta som är helt nödvändigt.
            </seg>
          </u>
          <u xml:id="i-19142ea463efa998-344" prev="i-19142ea463efa998-342" who="Q297850">
            <seg>
              Man behöver inte ens vara utbildad jurist för att förstå i vilka
              sammanhang detta kan ha förekommit. Jag utgår ifrån att svenskt
              rättsväsende är tillräckligt välmöblerat för att kunna värdera
              uppgifter som kommer på konstiga vägar. Jag utgår i alla fall
              ifrån det. Jag tror att det är så. Jag tror att det är viktigt
              att man är uppmärksam på det.
            </seg>
          </u>
          <u xml:id="i-19142ea463efa998-345" prev="i-19142ea463efa998-342" who="Q297850">
            <seg>
              Men framför allt tror jag att svenska politiker måste agera mot
              den amerikanska administrationen och markera att vi står upp för
              de grundläggande rättsprinciperna och att vi inte accepterar tortyr
              och den typen av metoder.
            </seg>
          </u>
          <note>
            Vårdnadsbidraget och förskolan
          </note>
          <note type="speaker">
            Anf. 65 MARIE GRANLUND (s):
          </note>
          <u xml:id="i-19142ea463efa998-346" next="i-19142ea463efa998-348" who="Q3373324">
            <seg>
              Fru talman! Jag skulle vilja ställa en fråga till statsrådet
              Jan Björklund. I takt med att Sverigedemokraterna ökar sin röstandel
              i väljaropinionsundersökningarna börjar den borgerliga regeringen
              alltmer att fiska i grumliga vatten. Det handlar om sfi-regler
              som ska ändras där analfabeter och civilingenjörer ska bedömas
              på samma sätt. Det handlar om anhöriginvandring där barn inte
              kommer att få träffa sina föräldrar på fyra eller fem år. Och
              det handlar om språktester.
            </seg>
          </u>
          <u xml:id="i-19142ea463efa998-347" prev="i-19142ea463efa998-346" who="Q3373324">
            <seg>
              Men det som verkligen är ett sätt att lära sig det svenska språket
              och komma in i samhället är faktiskt den svenska förskolan, och
              den hotas nu av den borgerliga regeringen. I och med vårdnadsbidraget,
              som kommer nästa vecka, barnomsorgspengen och enskilda förskolor
              som inte behöver följa läroplanen är det många barn som inte kommer
              att få ta del av det svenska språket i den svenska förskolan.
              Så skedde i Norge.
            </seg>
          </u>
          <u xml:id="i-19142ea463efa998-348" prev="i-19142ea463efa998-346" who="Q3373324">
            <seg>
              Vad säger Jan Björklund till sitt försvar? Varför ska inte dessa
              barn få ta del av det svenska språket?
            </seg>
          </u>
          <note type="speaker">
            Anf. 66 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-349" next="i-19142ea463efa998-351" who="Q911372">
            <seg>
              Fru talman! Det finns inte en enda olycka som inte drabbar Sverige
              på grund av den politik som den här regeringen för på utbildnings-
              och familjepolitikens område enligt Marie Granlund. Vårdnadsbidraget
              kommer att föra Sverige tillbaka till medeltiden. Så brukar det
              låta från Marie Granlund.
            </seg>
          </u>
          <u xml:id="i-19142ea463efa998-350" prev="i-19142ea463efa998-349" who="Q911372">
            <seg>
              Jag tror att det är väldigt överdrivet. Den här regeringen prioriterar
              förskolan mycket högt. Senare i år och under 2009 kommer vi att
              genomföra satsningar som den gamla regeringen aldrig gjorde på
              förskolan. Ni sänkte avgifterna för föräldrarna, och det var säkert
              bra. Vi kommer också att göra kvalitetssatsningar i själva förskolans
              verksamhet.
            </seg>
          </u>
          <u xml:id="i-19142ea463efa998-351" prev="i-19142ea463efa998-349" who="Q911372">
            <seg>
              Förskolan i Sverige är inte obligatorisk. Vi förvägrar inte någon
              att ta del av förskolan, men den har aldrig varit obligatorisk.
              Den är frivillig, och de som vill ha sina barn där ska få ha det.
              De tusenlappar man kan få när barnen är riktigt små kommer att
              öka möjligheterna för föräldrarna att vara tillsammans med sina
              barn något mer i än i dag. Det är min bedömning att det kommer
              att vara en ganska välkommen reform. Den kommer inte att innebära
              en revolution. Vi får inte en ny kader av livslånga hemmafruar
              i Sverige.
            </seg>
          </u>
          <note type="speaker">
            Anf. 67 MARIE GRANLUND (s):
          </note>
          <u xml:id="i-19142ea463efa998-352" next="i-19142ea463efa998-355" who="Q3373324">
            <seg>
              Fru talman! Jag måste säga att jag verkligen håller med Expressens
              ledare i går om att man saknar folkpartiledaren Bengt Westerberg.
            </seg>
          </u>
          <u xml:id="i-19142ea463efa998-353" prev="i-19142ea463efa998-352" who="Q3373324">
            <seg>
              SKL har räknat ut att vårdnadsbidraget kommer att kosta 3 miljarder
              kronor för kommunerna. Någonstans ska dessa pengar tas. Många
              kommuner anger att de kommer att tas just från förskolan. Lunds
              kommun säger till exempel öppet att detta kommer att minska trycket
              mot barnomsorgen. Det är skönt att det är några som är ärliga.
            </seg>
          </u>
          <u xml:id="i-19142ea463efa998-354" prev="i-19142ea463efa998-352" who="Q3373324">
            <seg>
              Exempel från Norge visar att när man införde vårdnadsbidrag där
              var det framför allt invandrarkvinnor som var hemma. De barn som
              hade störst behov av språkutveckling och tillgång till det norska
              språket ställdes utanför.
            </seg>
          </u>
          <u xml:id="i-19142ea463efa998-355" prev="i-19142ea463efa998-352" who="Q3373324">
            <seg>
              Sedan kan vi prata språktester när de vill bli medborgare, men
              det är inte detta det handlar om. Det handlar om att börja när
              barnen är små, och där är förskolan det viktigaste. Varför är
              det så viktigt att inte alla barn ska få tillgång till det svenska
              språket?
            </seg>
          </u>
          <note type="speaker">
            Anf. 68 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-356" next="i-19142ea463efa998-359" who="Q911372">
            <seg>
              Fru talman! Småbarnsföräldrar i Sverige ska få en möjlighet att
              vara något mer tillsammans med sina barn när de är riktigt små.
              Jag tror inte att Marie Granlund någonsin kommer att lyckas att
              skrämma svenska folket med en sådan reform. De kommer att tycka
              att den är rätt bra.
            </seg>
          </u>
          <u xml:id="i-19142ea463efa998-357" prev="i-19142ea463efa998-356" who="Q911372">
            <seg>
              Lunds kommun nämndes. Det borgerliga Lund satsar mycket mer på
              förskolan än vad socialdemokratiskt styrda Malmö gör, och där
              har Marie Granlund haft ansvaret. Varför satsar borgerligt styrda
              Lund, med sin sociala struktur, så mycket mer än socialdemokratiska
              Malmö med så många invandrarbarn? Varför satsar ni inte mer i
              Malmö om det är som du säger? Du försöker frammana en bild som
              bara är ett fantasifoster.
            </seg>
          </u>
          <u xml:id="i-19142ea463efa998-358" prev="i-19142ea463efa998-356" who="Q911372">
            <seg>
              Förskolan i Sverige har en mycket hög kvalitet. Den kommer att
              ha ännu högre kvalitet i framtiden därför att vi kommer att genomföra
              en del reformer på området, och det är bra. Svensk förskola ska
              vara bra för barnen.
            </seg>
          </u>
          <u xml:id="i-19142ea463efa998-359" prev="i-19142ea463efa998-356" who="Q911372">
            <seg>
              Unga Kris verksamhet
            </seg>
          </u>
          <note type="speaker">
            Anf. 69 HELENA BOUVENG (m):
          </note>
          <u xml:id="i-19142ea463efa998-360" next="i-19142ea463efa998-363" who="Q4940303">
            <seg>
              Fru talman! Min fråga till justitieministern är hur hon ser på
              Unga Kris roll för att förhindra unga kriminella att återgå till
              den brottsliga ba-nan.
            </seg>
          </u>
          <u xml:id="i-19142ea463efa998-361" prev="i-19142ea463efa998-360" who="Q4940303">
            <seg>
              För ett tag sedan besökte några av oss Unga Kris i Stockholm.
              De finns på tolv platser i Sverige och hoppas kunna etablera sig
              på fler ställen.
            </seg>
          </u>
          <u xml:id="i-19142ea463efa998-362" prev="i-19142ea463efa998-360" who="Q4940303">
            <seg>
              Vi vet alla att det är svårt att vända ett kriminellt beteende
              så länge man är ung, vacker och ger ett glamoröst intryck. Unga
              Kris stora utmaning är därför att visa att det finns alternativ
              till brottslighet och att det finns andra kickar i livet. Tyvärr
              visar det sig att de inte alltför sällan möts av skepticism, bland
              annat inom socialtjänsten som har ansvaret för den unga, och därför
              ibland får svårt att aktivt arbeta med de unga.
            </seg>
          </u>
          <u xml:id="i-19142ea463efa998-363" prev="i-19142ea463efa998-360" who="Q4940303">
            <seg>
              Min fråga blir: Hur ser justitieministern på Unga Kris arbete?
            </seg>
          </u>
          <note type="speaker">
            Anf. 70 Justitieminister BEATRICE ASK (m):
          </note>
          <u xml:id="i-19142ea463efa998-364" next="i-19142ea463efa998-366" who="Q297850">
            <seg>
              Fru talman! Det är kanske inte min sak att recensera olika organisationer,
              men det är ingen tvekan om att unga kriminella behöver extra mycket
              stöd. Och allt stöd kan man inte få ifrån familjer som inte alltid
              fungerar eller ifrån myndigheter. Unga Kris är en väldigt bra
              organisation. Där har man erfarenhet av det utanförskap som det
              innebär att vara ung och kriminell.
            </seg>
          </u>
          <u xml:id="i-19142ea463efa998-365" prev="i-19142ea463efa998-364" who="Q297850">
            <seg>
              Unga Kris anordnar väldigt mycket verksamhet som de här ungdomarna
              annars inte kommer att få ta del av. Det tror jag är väldigt bra.
              Sakta men säkert, skulle jag vilja säga, har Unga Kris etablerat
              ett gott rykte på olika håll. Jag ser fram emot att man kommer
              att jobba ännu mer med och närmare olika myndigheter framöver,
              inte minst när det gäller att få de här väldigt unga lagförda
              att gå in i arbete och annat.
            </seg>
          </u>
          <u xml:id="i-19142ea463efa998-366" prev="i-19142ea463efa998-364" who="Q297850">
            <seg>
              Med det paket för arbetslinjen som vi har lagt fram när det gäller
              att få fler tidigare dömda i arbete finns en möjlighet att jobba
              med kompletterande aktörer. Där håller vuxna Kris på att starta
              mycket verksamhet som är inriktad på de här ungdomarna. Där kan
              Unga Kris hjälpa till att få in fler i arbete.
            </seg>
          </u>
          <note type="speaker">
            Anf. 71 HELENA BOUVENG (m):
          </note>
          <u xml:id="i-19142ea463efa998-367" who="Q4940303">
            <seg>
              Fru talman! Om jag förstår ministern rätt har hon tankar och
              idéer om att Unga Kris i framtiden kan få en större roll och en
              större del i arbetet med att förhindra unga kriminella att fortsätta
              sin brottsliga bana.
            </seg>
          </u>
          <note type="speaker">
            Anf. 72 Justitieminister BEATRICE ASK (m):
          </note>
          <u xml:id="i-19142ea463efa998-368" next="i-19142ea463efa998-369" who="Q297850">
            <seg>
              Fru talman! Jag tror att det är så att om vi ska få fler människor
              som har hamnat snett att komma rätt behöver vi mobilisera alla
              krafter i samhället. Jag tror att olika typer av organisationer
              är väldigt betydelsefulla. Jag tycker att det är fantastiskt roligt
              att det finns en organisation av unga tidigare kriminella som
              ser det som sin uppgift att hjälpa kamrater, som också har haft
              dåliga erfarenheter, att komma rätt. Jag har ett väldigt gott
              öga till den organisationen. Jag tycker att de gör ett bra jobb.
            </seg>
          </u>
          <u xml:id="i-19142ea463efa998-369" prev="i-19142ea463efa998-368" who="Q297850">
            <seg>
              Men det gör också andra organisationer. Jag välkomnar fler aktörer
              och fler människor som volonterar i det nät som vi behöver ha
              för att fånga upp människor som har hamnat på fel sida och som
              kanske har suttit i fängelse eller på annat sätt har mött kriminalvård.
            </seg>
          </u>
          <note>
            Rätten till telefoni
          </note>
          <note type="speaker">
            Anf. 73 KARIN ÅSTRÖM (s):
          </note>
          <u xml:id="i-19142ea463efa998-370" next="i-19142ea463efa998-372" who="Q4563087">
            <seg>
              Fru talman! Så här såg mediebilden i Norrbotten ut i slutet av
              februari: Telia sviker glesbygden.
            </seg>
          </u>
          <u xml:id="i-19142ea463efa998-371" prev="i-19142ea463efa998-370" who="Q4563087">
            <seg>
              Anledningen var att Telia Sonera var ute i kommunerna Arjeplog
              och Överkalix för att stänga ned kopparnätet och ersätta det med
              ny teknik. Det fick till följd att många abonnenter som bor i
              områden där man i dag inte ens har GSM-täckning helt skulle bli
              utan telefoni. Detta har skapat oro och framför allt stor otrygghet.
              Det är mest äldre människor som bor i de drabbade områdena.
            </seg>
          </u>
          <u xml:id="i-19142ea463efa998-372" prev="i-19142ea463efa998-370" who="Q4563087">
            <seg>
              Tillgången till telefon handlar i första hand om trygghet, och
              jag skulle vilja fråga infrastrukturministern vad hon tänker göra
              för att alla i landet ska ha rätt till telefoni.
            </seg>
          </u>
          <note type="speaker">
            Anf. 74 Statsrådet ÅSA TORSTENSSON (c):
          </note>
          <u xml:id="i-19142ea463efa998-373" next="i-19142ea463efa998-374" who="Q271235">
            <seg>
              Fru talman! Det är en mycket viktig fråga. Den är också aktuell
              för många människor runt om i landet, just nu framför allt i Norrbotten.
              Jag förstår den frustration som många nu upplever. De har haft
              telefon väldigt länge, och plötsligt har de inte tillgång till
              den. Mitt svar är: Alla som önskar telefon i det här landet har
              rätt till telefon. Det är därför det finns en lagstiftning som
              just bekräftar att alla människor har rätt till telefon.
            </seg>
          </u>
          <u xml:id="i-19142ea463efa998-374" prev="i-19142ea463efa998-373" who="Q271235">
            <seg>
              Därför prioriterar också Post- och telestyrelsen, som den myndighet
              som har att hantera den lagstiftning som i det här sammanhanget
              är tydlig, detta för att se till att lagstiftningen följs och
              att människor ges rätt till den telefon man efterlyser i dag.
            </seg>
          </u>
          <note type="speaker">
            Anf. 75 KARIN ÅSTRÖM (s):
          </note>
          <u xml:id="i-19142ea463efa998-375" next="i-19142ea463efa998-377" who="Q4563087">
            <seg>
              Fru talman! Med den borgerliga regeringen ser vi hur klyftorna
              faktiskt ökar mer och mer mellan människor, mellan grupper, mellan
              regioner och mellan landsbygd och storstad. Telia Soneras agerande
              har skapat en enormt stor oro och otrygghet. Många av de äldre
              har trygghetslarm som de använder för att larma hemtjänsten akut
              vid behov. När man nu inte ens har egen telefoni faller den möjligheten
              bort.
            </seg>
          </u>
          <u xml:id="i-19142ea463efa998-376" prev="i-19142ea463efa998-375" who="Q4563087">
            <seg>
              Post- och telestyrelsen har fått uppdraget att ställa vissa frågor
              till Telia Sonera om hur man ska fixa den nya tekniken i glesbygden.
              Vad jag förstår kommer vi snart att ha ett svar på den frågan.
              En del experter säger tyvärr att sannolikheten kan vara ganska
              stor att det faktiskt inte går att fixa den nya tekniken i glesbygden.
            </seg>
          </u>
          <u xml:id="i-19142ea463efa998-377" prev="i-19142ea463efa998-375" who="Q4563087">
            <seg>
              Jag vill fråga infrastrukturministern: Vad tänker ministern göra
              när tekniken inte finns?
            </seg>
          </u>
          <note type="speaker">
            Anf. 76 Statsrådet ÅSA TORSTENSSON (c):
          </note>
          <u xml:id="i-19142ea463efa998-378" next="i-19142ea463efa998-380" who="Q271235">
            <seg>
              Fru talman! Med anledning av frågeställarens påstående om alliansregeringens
              brist på arbete för att skapa rättvisa förutsättningar vore det
              kanske bra att upplysa alla som lyssnar om historien kring Telia.
              Det var ju en socialdemokratisk regering som börsintroducerade
              Telia. Som ett kommersiellt bolag har Telia Sonera att verka på
              en telemarknad i konkurrens med andra telebolag. Som socialdemokratisk
              frågeställare kunde man fundera över den situationen.
            </seg>
          </u>
          <u xml:id="i-19142ea463efa998-379" prev="i-19142ea463efa998-378" who="Q271235">
            <seg>
              Inte desto mindre tar alliansregeringen naturligtvis ansvar för
              den lagstiftning som är oerhört viktig och ger alla rätt till
              en fast telefoni. Post- och telestyrelsens ansvar är att följa
              lagstiftningen och skapa rättvisa så att alla får telefoni. Inte
              desto mindre kommer jag själv att ha ett samtal med Telias ledning
              med anledning av den situation frågeställaren beskriver angående
              många människor i Norrbotten.
            </seg>
          </u>
          <u xml:id="i-19142ea463efa998-380" prev="i-19142ea463efa998-378" who="Q271235">
            <seg>
              Bostadsbyggandet
            </seg>
          </u>
          <note type="speaker">
            Anf. 77 JOHAN LÖFSTRAND (s):
          </note>
          <u xml:id="i-19142ea463efa998-381" next="i-19142ea463efa998-384" who="Q4563305">
            <seg>
              Fru talman! Jag vill ställa min fråga till statsrådet Mats Odell.
              Statsrådet deltog i fredags i en interpellationsdebatt med två
              av mina socialdemokratiska kolleger. Debatten handlade om det
              minskade bostadsbyggandet och den situation och de förändringar
              vi faktiskt ser i landet i dag.
            </seg>
          </u>
          <u xml:id="i-19142ea463efa998-382" prev="i-19142ea463efa998-381" who="Q4563305">
            <seg>
              I den debatten målade statsrådet upp en oerhört positiv bild
              av utvecklingen inom byggsektorn. Han hävdade ett flertal gånger
              att de förändringar som borgerligheten nu har gjort, med borttagandet
              av investeringsstödet och räntebidraget, kommer att garantera
              ett ökat byggande och ett fortsatt högt byggande.
            </seg>
          </u>
          <u xml:id="i-19142ea463efa998-383" prev="i-19142ea463efa998-381" who="Q4563305">
            <seg>
              Det fanns en stor diskussion om vilken statistik som skulle användas,
              men en av de saker som åtminstone jag kan vara ganska säker på
              och som inte har debatterats så mycket är att det under förra
              mandatperioden byggdes ungefär 120 000 lägenheter.
            </seg>
          </u>
          <u xml:id="i-19142ea463efa998-384" prev="i-19142ea463efa998-381" who="Q4563305">
            <seg>
              Min fråga till statsrådet är: Kan statsrådet garantera att det
              under den borgerliga mandatperioden byggs fler lägenheter än vad
              som gjordes under den socialdemokratiska?
            </seg>
          </u>
          <note type="speaker">
            Anf. 78 Statsrådet MATS ODELL (kd):
          </note>
          <u xml:id="i-19142ea463efa998-385" next="i-19142ea463efa998-387" who="Q571725">
            <seg>
              Fru talman! Jag minns den här debatten mycket väl, och det jag
              hänvisade till var Sveriges byggindustriers prognos över hur mycket
              som skulle investeras i bostäder och hur mycket som har investerats.
              Jag sade då att bostadsinvesteringarna under 2006 ökade med 14
              procent. Under 2007 ökade investeringarna med ytterligare 10 procent,
              och bedömningen var att de under detta år skulle öka med ytterligare
              3 procent.
            </seg>
          </u>
          <u xml:id="i-19142ea463efa998-386" prev="i-19142ea463efa998-385" who="Q571725">
            <seg>
              Sedan dess har Boverket kommit med sin prognos, och den pekar
              på att det sammanlagda byggandet under detta år kommer att minska
              något. Men, Johan Löfstrand, det kommer att öka under nästa år.
              Det är det som kännetecknar konjunkturer och inte minst byggkonjunkturer
              det går upp, och det går ned.
            </seg>
          </u>
          <u xml:id="i-19142ea463efa998-387" prev="i-19142ea463efa998-385" who="Q571725">
            <seg>
              Det går naturligtvis inte att garantera att det byggs mer under
              den här mandatperioden, men jag kan garantera Johan Löfstrand
              att vi satsar på att ge de långsiktigt goda förutsättningar som
              behövs för att det ska kunna byggas mer. Ni lämnade efter er 230
              000 människor i bostadskö bara här i Stockholm. Vi måste lägga
              om bostadspolitiken för att det ska byggas mer i Sverige!
            </seg>
          </u>
          <note type="speaker">
            Anf. 79 JOHAN LÖFSTRAND (s):
          </note>
          <u xml:id="i-19142ea463efa998-388" next="i-19142ea463efa998-390" who="Q4563305">
            <seg>
              Fru talman! Statsrådet verkar inte riktigt lika säker på sin
              sak längre. Han verkar inte så säker på prognosen om att bostadsbyggandet
              skulle öka även under hela den borgerliga regeringstiden. Statsrådet
              kanske inte riktigt litar på den statistik han använde sig av
              i debatten i fredags. Det kanske är så att byggandet av hyresrätter
              som i stort sett har avstannat helt och hållet kommer att påverka
              det allmänna byggandet under de kommande åren.
            </seg>
          </u>
          <u xml:id="i-19142ea463efa998-389" prev="i-19142ea463efa998-388" who="Q4563305">
            <seg>
              Har statsrådet någon lösning på hur vi faktiskt ska få i gång
              till exempel byggandet av studentbostäder som i stort sett har
              avstannat helt och hållet, eller byggandet av hyresrätter eller
              varför inte byggandet av bostadsrätter i områden där det faktiskt
              behövs en breddning och fler upplåtelseformer?
            </seg>
          </u>
          <u xml:id="i-19142ea463efa998-390" prev="i-19142ea463efa998-388" who="Q4563305">
            <seg>
              Min fråga till statsrådet är: Är det så att regeringen inte har
              några lösningar på hur man ska öka bostadsbyggandet?
            </seg>
          </u>
          <note type="speaker">
            Anf. 80 Statsrådet MATS ODELL (kd):
          </note>
          <u xml:id="i-19142ea463efa998-391" next="i-19142ea463efa998-393" who="Q571725">
            <seg>
              Fru talman! Jag vet att Socialdemokraternas lösning på allt detta
              är ökade byggsubventioner. Ca 3 miljarder om året strödde ni över
              de redan vinstrika byggföretagen. Vår modell är att ge stöd till
              de hushåll som kan behöva det för att kunna bo i stället för att
              ge stöd till byggföretagen.
            </seg>
          </u>
          <u xml:id="i-19142ea463efa998-392" prev="i-19142ea463efa998-391" who="Q571725">
            <seg>
              Den prognos som jag hänvisade till står för sig själv. Den var
              från Sveriges byggindustrier det är de som bygger. Låt mig ändå
              säga att om vi tittar på byggsubventioner ser vi att det andra
              halvåret 2007 var det näst starkaste bygghalvåret sedan början
              av 90-talet i Sverige, och då var byggsubventionerna avskaffade.
            </seg>
          </u>
          <u xml:id="i-19142ea463efa998-393" prev="i-19142ea463efa998-391" who="Q571725">
            <seg>
              Ingen utom socialdemokratiska riksdagsledamöter efterfrågar i
              dag byggsubventioner. Då är det lite synd att ni själva i ert
              budgetalternativ inte satsar på detta. Ni har tagit bort över
              90 procent av de byggsubventioner som fanns tidigare, men ni använder
              retoriken som om dessa 3 miljarder fortfarande fanns kvar. Det
              finns 250 miljoner, fru talman, i den socialdemokratiska budgeten
              för det här året.
            </seg>
          </u>
          <note>
            Försäljningen av Apoteket
          </note>
          <note type="speaker">
            Anf. 81 BERIT ANDNOR (s):
          </note>
          <u xml:id="i-19142ea463efa998-394" next="i-19142ea463efa998-397" who="Q4891887">
            <seg>
              Fru talman! Just nu förbereder regeringen en proposition som
              gäller utförsäljningen av Apoteket. Hur mycket som ska säljas
              ut är lite oklart men att det ska säljas ut vet vi.
            </seg>
          </u>
          <u xml:id="i-19142ea463efa998-395" prev="i-19142ea463efa998-394" who="Q4891887">
            <seg>
              Vi vet också att man tror att en privatisering, en utförsäljning,
              av Apoteket kommer att innebära en koncentration av apoteken till
              de mer tättbefolkade delarna av vårt land.
            </seg>
          </u>
          <u xml:id="i-19142ea463efa998-396" prev="i-19142ea463efa998-394" who="Q4891887">
            <seg>
              Det här är en risk som utredaren av Apoteket lyfte upp, och han
              föreslog att den del av Apoteket som blir kvar ska få ett övergångsansvar
              för att säkra tillförseln för eller kvaliteten på apoteken i glesbygden.
            </seg>
          </u>
          <u xml:id="i-19142ea463efa998-397" prev="i-19142ea463efa998-394" who="Q4891887">
            <seg>
              Min fråga till statsrådet Björklund är: Anser regeringen att
              apoteksförsörjningen i glesbygden och på landsbygden är ett permanent
              ansvar för staten eller är det ett ansvar som bara gäller övergångsvis?
            </seg>
          </u>
          <note type="speaker">
            Anf. 82 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-398" next="i-19142ea463efa998-401" who="Q911372">
            <seg>
              Fru talman! Regeringens slutgiltiga bedömningar i de här frågorna
              kommer att redovisas när propositionen så småningom läggs fram.
            </seg>
          </u>
          <u xml:id="i-19142ea463efa998-399" prev="i-19142ea463efa998-398" who="Q911372">
            <seg>
              Självklart har staten och samhället vid en omreglering av apoteksmarknaden
              ett ansvar för att apoteksprodukter finns tillgängliga också i
              glesbygd, där de inte omedelbart bärs upp av egen lönsamhet för
              en apoteksbutik.
            </seg>
          </u>
          <u xml:id="i-19142ea463efa998-400" prev="i-19142ea463efa998-398" who="Q911372">
            <seg>
              Bakgrunden till avregleringen är ju att man vill öka tillgängligheten.
              Vi har i Sverige förhållandevis få apotek jämfört med andra länder
              där man har avreglerat. Vi har för få försäljningsställen där
              man kan köpa läkemedel, i synnerhet sådana läkemedel som inte
              är receptbelagda och som de flesta av oss barnfamiljer eller andra
              behöver köpa relativt ofta. Att man skulle kunna få fler försäljningsställen
              för denna typ av läkemedel är en bakgrund till avregleringen.
            </seg>
          </u>
          <u xml:id="i-19142ea463efa998-401" prev="i-19142ea463efa998-398" who="Q911372">
            <seg>
              Självfallet måste man i en sådan här process säkerställa att
              det finns försäljningsställen på landsbygd och i glesbygd där
              det inte med automatik lönar sig om marknadskrafterna själva reglerar
              detta.
            </seg>
          </u>
          <note type="speaker">
            Anf. 83 BERIT ANDNOR (s):
          </note>
          <u xml:id="i-19142ea463efa998-402" next="i-19142ea463efa998-404" who="Q4891887">
            <seg>
              Fru talman! Vi kan titta västerut och se på vårt grannland Norge,
              där man har genomfört en förändring av apoteket. Där tog tre internationella
              kedjor över apoteken. Konsekvenserna kan vi se. Inte har tillgängligheten
              till apoteken ökat. Det som har hänt är att kostnaderna för konsumenterna
              har ökat.
            </seg>
          </u>
          <u xml:id="i-19142ea463efa998-403" prev="i-19142ea463efa998-402" who="Q4891887">
            <seg>
              Utredaren säger själv och detta står i det pressmeddelande som
              har lämnats från Socialdepartementet att den statliga del av Apoteket
              som blir kvar ska ta ett övergångsansvar för att säkerställa att
              vi har apotek i glesbygd och på landsbygden. Men vad som händer
              sedan står skrivet i stjärnorna.
            </seg>
          </u>
          <u xml:id="i-19142ea463efa998-404" prev="i-19142ea463efa998-402" who="Q4891887">
            <seg>
              Utifrån det svar jag fick blir min fråga till statsrådet: Det
              räcker ju inte bara att tycka och önska att det skulle bli bra
              tänker regeringen verkligen garantera att staten tar ett permanent
              ansvar för tillgången till apotek i hela landet?
            </seg>
          </u>
          <note type="speaker">
            Anf. 84 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-405" next="i-19142ea463efa998-407" who="Q911372">
            <seg>
              Fru talman! Jag uppfattade frågan första gången och svarade på
              den. Svaret är att staten och samhället har ett ansvar för att
              det finns apoteksförsäljningsställen i glesbygd och landsbygd.
              Exakt hur garantin ska utformas kommer vi att återkomma till i
              propositionen. Jag är också medveten om vad utredaren har föreslagit,
              men det är ju inte givet att regeringen gör samma avvägning.
            </seg>
          </u>
          <u xml:id="i-19142ea463efa998-406" prev="i-19142ea463efa998-405" who="Q911372">
            <seg>
              Det är väl ett faktum att det har blivit fler försäljningsställen
              för läkemedel i Norge sedan reformen. Det är också en sanning.
              Men det är jättebra att andra länder har gjort den här typen av
              reformer, för då kan vi lära oss fördelar och nackdelar, hur man
              ska göra och hur man eventuellt inte ska göra. Att studera exempelvis
              Norge är lärorikt. En del saker har blivit bättre där, men det
              finns säkert också saker som inte har blivit så bra. Låt oss lära
              av det, då.
            </seg>
          </u>
          <u xml:id="i-19142ea463efa998-407" prev="i-19142ea463efa998-405" who="Q911372">
            <seg>
              Vi tycker att det är alldeles utmärkt om vi i Sverige kan få
              fler försäljningsställen där vanliga människor kan köpa läkemedel
              och dessutom en tydligare konkurrens mellan olika aktörer när
              det gäller tillhandahållande av läkemedel, med lägre priser för
              konsumenterna som följd.
            </seg>
          </u>
          <note>
            Överenskommelse om betygssystemet
          </note>
          <note type="speaker">
            Anf. 85 MATS PERTOFT (mp):
          </note>
          <u xml:id="i-19142ea463efa998-408" next="i-19142ea463efa998-409" who="Q6043976">
            <seg>
              Fru talman! Vi hade nyligen här i riksdagen en debatt om betygssystem.
              Från Miljöpartiets sida initierade vi debatten just för att eftersträva
              en bred överenskommelse mellan partierna i den frågan.
            </seg>
          </u>
          <u xml:id="i-19142ea463efa998-409" prev="i-19142ea463efa998-408" who="Q6043976">
            <seg>
              Nu har statsrådet Björklund flera gånger uttalat att han förutsätter
              att alla partier ska vara överens i frågan för att man ska komma
              någonstans. Därför är min fråga till statsrådet: Kan man tänka
              sig även en blocköverskridande överenskommelse där inte alla partier
              är med på noterna?
            </seg>
          </u>
          <note type="speaker">
            Anf. 86 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-410" next="i-19142ea463efa998-412" who="Q911372">
            <seg>
              Fru talman! Fyra partier är redan överens om ett nytt betygssystem.
              Sedan finns det tre partier till, som inbördes har totalt olika
              system. Jag välkomnar naturligtvis om fyrpartikonstellationen
              kan breddas. Om hela riksdagen är överens, desto bättre.
            </seg>
          </u>
          <u xml:id="i-19142ea463efa998-411" prev="i-19142ea463efa998-410" who="Q911372">
            <seg>
              Till sist avgörs naturligtvis värdet av en överenskommelse av
              det innehåll den har. Om vi från borgerligt håll säger att vi
              lägger ned betygen kanske alla sju kan bli överens, men det är
              ju inte acceptabelt. Vi vill ha tidigare betyg och fler steg.
              Betyg är viktigt för oss. Miljöpartiet vill avskaffa betyg. Vänsterpartiet
              vill förbjuda betyg, och Socialdemokraterna sitter på alla stolar
              samtidigt. Det är svårt att se vilken betygspolitik en eventuell
              framtida rödgrön regering skulle föra.
            </seg>
          </u>
          <u xml:id="i-19142ea463efa998-412" prev="i-19142ea463efa998-410" who="Q911372">
            <seg>
              Jag kommer att bjuda in riksdagens alla partier till överläggningar
              när remissomgången är klar före sommaren för att se hur bred en
              majoritet kan bli. Mats Pertoft är mycket välkommen till de överläggningarna.
            </seg>
          </u>
          <note type="speaker">
            Anf. 87 MATS PERTOFT (mp):
          </note>
          <u xml:id="i-19142ea463efa998-413" next="i-19142ea463efa998-414" who="Q6043976">
            <seg>
              Fru talman! Utbildningsministern borde komma ihåg att han själv
              noterade att Miljöpartiet var berett att acceptera betyg under
              den debatt vi hade, vilket han då också välkomnade.
            </seg>
          </u>
          <u xml:id="i-19142ea463efa998-414" prev="i-19142ea463efa998-413" who="Q6043976">
            <seg>
              Min fråga är därför fortfarande: Är utbildningsministern beredd
              att göra en överenskommelse också till exempel med Miljöpartiet
              och Socialdemokraterna i den frågan? Jag förutsätter att alliansen
              inte plötsligt kommer att vara beredd att avskaffa betygen.
            </seg>
          </u>
          <note type="speaker">
            Anf. 88 Utbildningsminister JAN BJÖRKLUND (fp):
          </note>
          <u xml:id="i-19142ea463efa998-415" next="i-19142ea463efa998-421" who="Q911372">
            <seg>
              Fru talman! Den sista punkten är helt korrekt.
            </seg>
          </u>
          <u xml:id="i-19142ea463efa998-416" prev="i-19142ea463efa998-415" who="Q911372">
            <seg>
              Mats Pertoft får någon gång gärna reda ut vilken Miljöpartiets
              position är. Jag ska säga hur jag har uppfattat den. I dag ges
              det betyg från årskurs 8. Den här regeringen vill tidigarelägga
              det till årskurs 6. Miljöpartiet vill förbjuda betygen i årskurs
              8 och att man ska få ge i årskurs 9. Jag uppfattar inte att ni
              är för mer betyg än man har i dag. Ni vill ha bort en del av de
              betyg som finns i dag. Hela inriktningen på vår reform är att
              det ska vara mer betyg än i dag. Det är lite svårt att se var
              kompromisspunkten skulle ligga. Men om Miljöpartiet är berett
              att sträcka sig till att ge betyg i sexan och att det ska vara
              fler steg är ni naturligtvis välkomna.
            </seg>
          </u>
          <u xml:id="i-19142ea463efa998-417" prev="i-19142ea463efa998-415" who="Q911372">
            <seg>
              En överenskommelse över blocken har ett värde, men den har inte
              ett så stort värde att vi är beredda att sälja ut hela vår politik.
              Ytterst får väljarna 2010 väga in också betygsfrågan och skolpolitiken
              om vi inte lyckas enas. Det är inte i hela världen, tycker jag,
              att människor påverkar viktiga beslut genom sin handling i riksdagsval.
            </seg>
          </u>
          <note>
            Judiska församlingars säkerhetskostnader
          </note>
          <note>
            Anf. 89 CECILIA WIKSTRÖM i Uppsala (fp):
          </note>
          <u xml:id="i-19142ea463efa998-418" prev="i-19142ea463efa998-415" who="Q911372">
            <seg>
              Fru talman! Jag vill rikta min fråga till justitieminister Beatrice
              Ask.
            </seg>
          </u>
          <u xml:id="i-19142ea463efa998-419" prev="i-19142ea463efa998-415" who="Q911372">
            <seg>
              I regeringens första budgetproposition hösten 2006 anslogs 3
              miljoner kronor för att kompensera judiska församlingar för tilltagande
              säkerhetskostnader. Kostnaderna hade galopperat under en följd
              av år, och den tidigare regeringen gjorde absolut ingenting för
              att kompensera detta.
            </seg>
          </u>
          <u xml:id="i-19142ea463efa998-420" prev="i-19142ea463efa998-415" who="Q911372">
            <seg>
              Tilltagande trakasserier, hot, vandalisering och skadegörelse
              är den verklighet som judiska församlingar lider av runt om i
              landet. Den satsning som man gjorde 2006 var välkommen och fick
              i första hand judiska församlingen i Stockholm att kunna uppgradera
              sina säkerhetsanordningar.
            </seg>
          </u>
          <u xml:id="i-19142ea463efa998-421" prev="i-19142ea463efa998-415" who="Q911372">
            <seg>
              Nu finns det betydande problem i Malmö när det gäller säkerheten.
              Jag undrar: Den satsning som man gjorde 2006, kommer den att permanentas
              så att vi i den grundlagsskyddade religionsfrihetens land kan
              ha judar, muslimer och kristna som sida vid sida ska kunna verka
              i sina heliga byggnader?
            </seg>
          </u>
          <note type="speaker">
            Anf. 90 Justitieminister BEATRICE ASK (m):
          </note>
          <u xml:id="i-19142ea463efa998-422" next="i-19142ea463efa998-425" who="Q297850">
            <seg>
              Fru talman! Jag är inte uppdaterad när det gäller de problem
              som har uppstått i Malmö. Jag vill gärna säga det. Det här är
              en otroligt viktig fråga i ett mångkulturellt samhälle. Det är
              ett stort bekymmer när kyrkor och andra typer av sammankomstlokaler
              utsätts för hot, trakasserier och mycket annat. Vi har som statsmakt
              och samhälle ett ansvar att se till att vi inte accepterar det.
            </seg>
          </u>
          <u xml:id="i-19142ea463efa998-423" prev="i-19142ea463efa998-422" who="Q297850">
            <seg>
              Det krävs många olika åtgärder. Ytterst är det naturligtvis polisen
              som ska garantera att man känner sig trygg där man vill ha sina
              möten och sammankomster. Ibland har det inte fungerat, och då
              har man fått söka andra lösningar.
            </seg>
          </u>
          <u xml:id="i-19142ea463efa998-424" prev="i-19142ea463efa998-422" who="Q297850">
            <seg>
              I grunden tycker jag att detta är ett samhällsansvar. Jag är
              beredd att agera när det behövs, men jag behöver läsa på och ta
              in mer fakta för att veta exakt vad det här är för bekymmer och
              vad som eventuellt har gjorts och görs.
            </seg>
          </u>
          <note>
            Anf. 91 CECILIA WIKSTRÖM i Uppsala (fp):
          </note>
          <u xml:id="i-19142ea463efa998-425" prev="i-19142ea463efa998-422" who="Q297850">
            <seg>
              Fru talman! Jag välkomnar det svar som justitieministern har
              avgivit. Det här är viktigt för oss alla för regeringen, riksdagen
              och alla oss som innehar människors förtroende att se till att
              man i religionsfrihetens namn ska använda medlemmarnas insamlade
              medel till verksamhet och inte tillsäkerhetsanordningar. Det är
              rättssamhällets ansvar.
            </seg>
          </u>
          <note type="speaker">
            Anf. 92 Justitieminister BEATRICE ASK (m):
          </note>
          <u xml:id="i-19142ea463efa998-426" next="i-19142ea463efa998-428" who="Q297850">
            <seg>
              Fru talman! Jag vill passa på att säga en sak, eftersom jag får
              göra ett inlägg till. Utöver att vi har ett ansvar för att se
              till att man kan säkra tryggheten för religionsfrihet och att
              människor faktiskt kan samlas oavsett religion har vi ett ansvar
              att ta itu med de attityder som finns mot religionsutövare av
              olika slag.
            </seg>
          </u>
          <u xml:id="i-19142ea463efa998-427" prev="i-19142ea463efa998-426" who="Q297850">
            <seg>
              Vi har ett hårdnande klimat på många håll där människor på grund
              av sin tro utsätts för alla möjliga och omöjliga trakasserier.
              Jag tycker att vi allihop som politiska företrädare har ett väldigt
              stort ansvar att markera och agera för att detta inte ska accepteras.
              Det handlar också om att vara förebilder, så att unga människor
              förstår att detta med religionsfrihet och andra friheter är oerhört
              betydelsefullt.
            </seg>
          </u>
          <u xml:id="i-19142ea463efa998-428" prev="i-19142ea463efa998-426" who="Q297850">
            <seg>
              Om man vill lära sig någonting om respekt ska man faktiskt respektera
              att människor har lokaler och sammankomster som de går till. Och
              det gäller oavsett vilken religion eller vilken sorts möte man
              har. Här behöver vi uppfostra unga generationer, och vi har en
              del kvar att göra.
            </seg>
          </u>
          <note type="speaker">
            Anf. 93 ANDRE VICE TALMANNEN:
          </note>
          <u xml:id="i-19142ea463efa998-429" who="unknown">
            <seg>
              I dag är det många besvikna riksdagsledamöter som sitter i kammaren.
              Vi har tyvärr inte på långt när hunnit med den lista som vi hade
              med föranmälda. Målsättningen var naturligtvis också att alla
              statsråden skulle få så många frågor som möjligt. Jag hoppas att
              ni respekterar att vi har gjort så gott vi har kunnat för att
              hinna med.
            </seg>
          </u>
          <u xml:id="i-19142ea463efa998-430" who="unknown">
            <seg>
              Vi säger ett stort tack till våra statsråd och till alla ledamöter
              som har varit aktiva.
            </seg>
          </u>
          <note>
            10 § (forts. från 8 §) Övergripande kulturfrågor (forts. KrU5)
          </note>
          <note type="speaker">
            Anf. 94 NIKOS PAPADOPOULOS (s):
          </note>
          <u xml:id="i-19142ea463efa998-431" next="i-19142ea463efa998-438" who="Q6034916">
            <seg>
              Fru talman! Jag vill inledningsvis tala om för kammaren vilka
              reservationer och vilket särskilt yttrande som Socialdemokraterna
              i kulturutskottet har anmält i kulturutskottets betänkande KrU5,
              Övergripande kulturfrågor .
            </seg>
          </u>
          <note>
            Fru talman! Under punkt 1, Kultur för alla, yrkar vi bifall till
            motionerna Kr343, Kr352 och Ub542.
          </note>
          <u xml:id="i-19142ea463efa998-432" prev="i-19142ea463efa998-431" who="Q6034916">
            <seg>
              Fru talman! Vi anser i likhet med motionärerna att kultur ska
              vända sig till alla medborgare, och man ska ständigt sträva efter
              att möta även de människor som det är svårast att nå. Det behövs
              medvetna satsningar, fru talman, för att inspirera ovana betraktare
              av konst till att bli nyfikna betraktare.
            </seg>
          </u>
          <u xml:id="i-19142ea463efa998-433" prev="i-19142ea463efa998-431" who="Q6034916">
            <seg>
              På teaterområdet vill vi ha större satsningar i storstädernas
              förorter. Vi har ett väldigt bra exempel på teater i Stockholm
              som har flyttat ut från Stockholms centrum till förorten Skarpnäck.
              Befolkningen där är mycket nöjd. Personalen är också väldigt nöjd.
            </seg>
          </u>
          <u xml:id="i-19142ea463efa998-434" prev="i-19142ea463efa998-431" who="Q6034916">
            <seg>
              Vi delar även de synpunkter på behovet av kultur för barn och
              unga som förs fram i motionerna Kr343 och Kr352. Vi anser att
              det är av central betydelse att kulturen, särskilt bland barn
              och unga, bryter klassiska sociala mönster. För unga och för barn
              måste vi göra den största och bästa satsningen på kulturen. Det
              kommer vi att vinna på i framtiden.
            </seg>
          </u>
          <u xml:id="i-19142ea463efa998-435" prev="i-19142ea463efa998-431" who="Q6034916">
            <seg>
              Den socialdemokratiska gruppen anmäler en reservation mot kulturutskottets
              beslut.
            </seg>
          </u>
          <u xml:id="i-19142ea463efa998-436" prev="i-19142ea463efa998-431" who="Q6034916">
            <seg>
              Fru talman! Under punkt 2, Kultur och tillväxt, har vi anmält
              ett särskilt yttrande. I likhet med motionärerna anser vi att
              kulturen är en viktig faktor för att olika miljöer ska dra till
              sig företag och entreprenörer. Ett rikt kulturliv gör en bygd
              levande och attraktiv såväl för dem som bor där som för dem som
              tänker starta företag där. Vi har emellertid valt att inte reservera
              oss till förmån för motionerna. Vi vill avvakta resultatet av
              den pågående Kulturutredningen.
            </seg>
          </u>
          <note>
            Fru talman! Under punkt 3, Jämställdhetsperspektiv inom kulturen,
            yrkar vi bifall till motion Kr304 av Esabelle Reshdouni med flera.
          </note>
          <u xml:id="i-19142ea463efa998-437" prev="i-19142ea463efa998-431" who="Q6034916">
            <seg>
              Vi konstaterar på samma sätt som motionärerna att det inom kultursektorn
              finns samma strukturer och könsbarriärer som i samhället i övrigt.
              Exempelvis har kvinnliga konstnärer ofta svårare att klara sig
              ekonomiskt än manliga på grund av en strukturell snedfördelning
              till förmån för manliga normer och värderingar. Vi anser därför
              att fördelningen av anslagen alltid bör ha ett tydligt könsperspektiv.
            </seg>
          </u>
          <u xml:id="i-19142ea463efa998-438" prev="i-19142ea463efa998-431" who="Q6034916">
            <seg>
              Den socialdemokratiska gruppen anmäler en reservation mot kulturutskottets
              beslut.
            </seg>
          </u>
          <note>
            Jag yrkar alltså bifall till reservation 1 och 2.
          </note>
          <note type="speaker">
            Anf. 95 ESABELLE RESHDOUNI (mp):
          </note>
          <u xml:id="i-19142ea463efa998-439" who="unknown">
            <seg>
              Fru talman! Det blir mycket jämställdhet i dag. Det är jag naturligtvis
              väldigt glad över. Jämställdhet är vår tids stora demokratifråga.
              För min del kan vi prata hur mycket som helst om det, men ännu
              gladare skulle jag bli om vi hade lite vassare beslut. För vi
              är långt ifrån framme vid målet. Det behövs kraftfulla politiska
              beslut för att vi ska nå dit.
            </seg>
          </u>
          <u xml:id="i-19142ea463efa998-440" who="unknown">
            <seg>
              Anledningen till att Sverige har kommit långt med jämställdheten
              är naturligtvis att vi aktivt har jobbat med frågan från politiskt
              håll. Åtgärder på samhällsnivå har fört oss framåt.
            </seg>
          </u>
          <u xml:id="i-19142ea463efa998-441" who="unknown">
            <seg>
              Vi har naturligtvis en lång bit kvar att gå. Det gäller att inte
              tappa farten. Men varför skulle vi stanna till? Vi har ju en ny
              regering som säger sig prioritera jämställdheten. Jag antar att
              det är tänkt att vi ska sätta full fart. Vad är då problemet?
            </seg>
          </u>
          <u xml:id="i-19142ea463efa998-442" who="unknown">
            <seg>
              Jo, ett problem som jag ser är att regeringen har svårt att analysera
              ett system. Regeringen ser världen som uppbyggd av individer.
              Man är inte ens beredd att använda ett enkelt och självklart begrepp
              som könsmaktsordning.
            </seg>
          </u>
          <u xml:id="i-19142ea463efa998-443" who="unknown">
            <seg>
              Det blir konstigt. För hur skulle man kunna bekämpa ett förtryck
              om man inte är beredd att acceptera den analys som säger att förtrycket
              finns? Detta skulle inte vara intressant om det inte samtidigt
              ledde till att regeringen föreslår åtgärder som inte angriper
              frågan på strukturell nivå.
            </seg>
          </u>
          <u xml:id="i-19142ea463efa998-444" who="unknown">
            <seg>
              Konsekvenserna av att man inte har ett könsmaktsperspektiv är
              att förslagen som kommer från regeringen är på individnivå. Jämställdhetsbonus
              och hushållsnära tjänster är förslag som ligger på individer och
              inte på strukturer. Dessa förslag förändrar naturligtvis inte
              de djupt rotade föreställningarna om hur en man och en kvinna
              ska vara och som gör det svårt att bryta stereotyperna.
            </seg>
          </u>
          <u xml:id="i-19142ea463efa998-445" who="unknown">
            <seg>
              Kultursektorn är en spegling av det övriga samhället och har
              samma brister när det gäller jämställdhet. De patriarkala strukturerna
              gör inte en artig sväng runt den konstnärliga begåvningen eller
              runt lusten att uttrycka sig. De finns i kulturlivet liksom överallt
              annars.
            </seg>
          </u>
          <u xml:id="i-19142ea463efa998-446" who="unknown">
            <seg>
              Jämställdhet inom kulturområdet ska naturligtvis handla om att
              styra resurserna och inte om att styra de konstnärliga processerna.
              Vi måste komma till rätta med den bristande jämställdheten, den
              manliga dominansen på de höga befattningarna. Det ska inte vara
              så att där männen finns där finns det resurser.
            </seg>
          </u>
          <u xml:id="i-19142ea463efa998-447" who="unknown">
            <seg>
              Regeringen satsar 3 miljoner på projekt som kan stimulera jämställdheten
              inom teater-, dans- och musikområdet. Det är väl jättebra. Men
              det är inte tillräckligt. Detta är ju knappt en droppe i havet
              när man jämför med de pengar som vi ger kultursektorn som helhet.
              Det är pengar som styrs av män i högre grad än kvinnor.
            </seg>
          </u>
          <u xml:id="i-19142ea463efa998-448" who="unknown">
            <seg>
              Vi måste komma till ett läge där fördelningen av bidrag sker
              med ett öga på jämställdhet och könsperspektiv. Det är knappast
              så att män i allmänhet är mer lämpade att utöva kultur än kvinnor.
              Däremot har de en genväg till makten över kulturens pengar för
              att de är män. Det är detta som vår motion handlar om.
            </seg>
          </u>
          <u xml:id="i-19142ea463efa998-449" who="unknown">
            <seg>
              Jag ställer mig bakom alla Miljöpartiets reservationer naturligtvis,
              men för att vinna tid yrkar jag bifall till reservation 2.
            </seg>
          </u>
          <note type="speaker">
            Anf. 96 ANNE MARIE BRODÉN (m):
          </note>
          <u xml:id="i-19142ea463efa998-450" next="i-19142ea463efa998-464" who="Q4768600">
            <seg>
              Fru talman! Först skulle jag vilja beröra motionsbetänkandet
              KrU5, där det finns 24 motionsyrkanden som vi behandlar i dag.
              Det gäller kultur övergripande. Det är framför allt om kultur
              och tillväxt, delaktighet och jämställdhet. Men det finns också
              motioner om regler för kulturbidragen.
            </seg>
          </u>
          <u xml:id="i-19142ea463efa998-451" prev="i-19142ea463efa998-450" who="Q4768600">
            <seg>
              Det är viktiga områden som lyfts fram i det här betänkandet och
              som också finns med i den kulturpolitiska utredning som regeringen
              har tillsatt. Vi avstyrker dessa motioner med hänvisning till
              den pågående översynen av den kulturpolitiska inriktningen.
            </seg>
          </u>
          <u xml:id="i-19142ea463efa998-452" prev="i-19142ea463efa998-450" who="Q4768600">
            <seg>
              Jag tänker uppehålla mig vid området kultur och tillväxt. Mina
              allianskolleger kommer att beröra andra områden så småningom.
            </seg>
          </u>
          <u xml:id="i-19142ea463efa998-453" prev="i-19142ea463efa998-450" who="Q4768600">
            <seg>
              Fru talman! Kulturen får allt större betydelse för företags och
              regioners utveckling. En ökad samverkan mellan kulturskapare och
              näringsliv kan öka entreprenörskapet. Det kan stärka näringslivets
              konkurrenskraft.
            </seg>
          </u>
          <u xml:id="i-19142ea463efa998-454" prev="i-19142ea463efa998-450" who="Q4768600">
            <seg>
              Därför har ett utvecklat samarbete mellan näringspolitiken, den
              regionala tillväxtpolitiken och kulturpolitiken påbörjats. Näringsdepartementet
              och Kulturdepartementet har inlett en dialog med aktörer inom
              kulturområdet och näringslivet, vilket är mycket glädjande. Det
              visar att alliansregeringen tar dessa frågor på stort allvar.
            </seg>
          </u>
          <u xml:id="i-19142ea463efa998-455" prev="i-19142ea463efa998-450" who="Q4768600">
            <seg>
              En del av utmaningen är den omställning som de senaste decennierna
              har skett i tidigare industriländer mot en alltmer tjänstebaserad
              ekonomi. Modern forskning visar hur möjligheten för länder och
              regioner att konkurrera och utvecklas beror på hur väl man lyckas
              attrahera och föra fram kreativa människor. Kreativitet är nämligen
              en drivande faktor bakom tillväxt.
            </seg>
          </u>
          <u xml:id="i-19142ea463efa998-456" prev="i-19142ea463efa998-450" who="Q4768600">
            <seg>
              Fru talman! Amerikanen Richard Florida är en ledande forskare
              när det gäller kopplingen mellan kreativitet, kultur och tillväxt.
              Forskare vid Handelshögskolan i Göteborg har presenterat ett index
              i enlighet med Floridas forskning. Han bedömer där svenska städer
              och regioner utifrån deras kreativa konkurrenskraft. Där ligger
              Stockholm bäst till.
            </seg>
          </u>
          <u xml:id="i-19142ea463efa998-457" prev="i-19142ea463efa998-450" who="Q4768600">
            <seg>
              Tolerans och öppenhet föder kreativitet och därmed tillväxt.
              Detta är ingen ny ekonomisk lärdom utan ett okontroversiellt konstaterande.
              Forskningen visar också att de kulturella intrycken ökar aktiviteten
              i ett samhälle och sporrar kreativiteten, vilket leder till tillväxt.
            </seg>
          </u>
          <u xml:id="i-19142ea463efa998-458" prev="i-19142ea463efa998-450" who="Q4768600">
            <seg>
              Det bidrar till att kulturskapande i högre grad blir en näringsverksamhet
              som ger kultursektorn ökad ekonomisk betydelse. Inom EU utgör
              den med sex miljoner anställda 2,6 procent av bnp och växer snabbare
              än ekonomin i stort.
            </seg>
          </u>
          <u xml:id="i-19142ea463efa998-459" prev="i-19142ea463efa998-450" who="Q4768600">
            <seg>
              Fru talman! Redan i dag omsätter kulturindustrin i Europa mer
              än dubbelt så mycket som bilindustrin. Det har vi hört förr. I
              Sverige finns förutsättningar för tillväxt kopplat till kreativitet,
              kultur och upplevelser. Därför måste vi politiker vara lyhörda
              för vilka villkor som bäst föder ny kultur och kreativitet. Den
              globala konkurrensen gör att vi måste förstärka Sveriges kulturella
              konkurrenskraft. Vårt välstånd hänger i någon mån på detta.
            </seg>
          </u>
          <u xml:id="i-19142ea463efa998-460" prev="i-19142ea463efa998-450" who="Q4768600">
            <seg>
              Fru talman! I Norge presenterade man en handlingsplan som är
              mycket spännande. Den norska regeringen har lagt fram denna handlingsplan
              för att stärka sambandet mellan kulturen och näringslivet. Tre
              ministrar presenterade den, näringsministern Dag Terje Andersen,
              kulturministern Trond Giske och kommun- och regionministern Åslaug
              Haga. Det är onekligen en viss symbolik i denna laguppställning.
            </seg>
          </u>
          <u xml:id="i-19142ea463efa998-461" prev="i-19142ea463efa998-450" who="Q4768600">
            <seg>
              Jag har inte läst handlingsplanen ännu, men jag har tittat på
              sammanfattningen. Några viktiga punkter lyfter man fram: 15 miljoner
              kronor till Innovasjon Norge för nyskapande projekt inom kultur
              och näring, 1 miljon kronor till rockarrangörer, 2 miljoner kronor
              till utveckling av design i storstäderna, 2 ½ miljon kronor för
              att bättra på kunskapsunderlaget till fältet kultur och näring.
              Årlig statistik ska tas fram om kulturnäringarna för att stärka
              faktaunderlaget. Det är spännande och intressant och något som
              vi här kan lära mycket av.
            </seg>
          </u>
          <u xml:id="i-19142ea463efa998-462" prev="i-19142ea463efa998-450" who="Q4768600">
            <seg>
              Fru talman! Slutligen kan nämnas att direktiven till den kulturpolitiska
              kommittén bland annat anger att kommittén ska uppmärksamma kulturens
              betydelse för ett kreativt näringsliv och sambandet mellan insatser
              för kultur och regional utveckling. Kommitténs arbete redovisas
              senast den 31 december 2008. Resultatet av utredningen för att
              utveckla kreativa partnerskap mellan kultursektorn och andra sektorer
              bör inte föregripas. Det är därför vi i betänkandet avstyrker
              de motioner som har berört det området.
            </seg>
          </u>
          <u xml:id="i-19142ea463efa998-463" prev="i-19142ea463efa998-450" who="Q4768600">
            <seg>
              Jag yrkar bifall till förslaget i betänkandet och, som sagt,
              avslag på de reservationer som finns.
            </seg>
          </u>
          <u xml:id="i-19142ea463efa998-464" prev="i-19142ea463efa998-450" who="Q4768600">
            <seg>
              Jag vill bara kort nämna att det i betänkandet finns satsningar
              på jämställdhet. Nu har vår kollega i Miljöpartiet gått. Men där
              finns flera satsningar på jämställdhet. 3 miljoner satsas på projekt
              för att stödja jämställdhet, 5 miljoner till att köpa in mer konst,
              och så vidare. Så jag tycker inte att den här regeringen gör något
              dåligt arbete inom jämställdhetsområdet, inte på något sätt.
            </seg>
          </u>
          <note type="speaker">
            Anf. 97 SOLVEIG TERNSTRÖM (c):
          </note>
          <u xml:id="i-19142ea463efa998-465" next="i-19142ea463efa998-494" who="Q4982361">
            <seg>
              Fru talman! Vi väntar på den kommande Kulturutredningen med översynen
              av kulturpolitikens inriktning. Medan vi väntar på den debatterar
              vi här i riksdagskammaren.
            </seg>
          </u>
          <u xml:id="i-19142ea463efa998-466" prev="i-19142ea463efa998-465" who="Q4982361">
            <seg>
              Jag utgår i dag från övergripande kulturfrågor kultur för alla,
              kultur och tillväxt och jämställdheten under kulturen. Jämlikhets-
              och delaktighetsmålet syftar till att alla och som jag och Centerpartiet
              uppfattar det är det varje enskild människa hur osynlig och arm
              hon än må vara ska ha rättighet och möjlighet till delaktighet
              i kulturlivet, till upplevelser och till eget skapande.
            </seg>
          </u>
          <u xml:id="i-19142ea463efa998-467" prev="i-19142ea463efa998-465" who="Q4982361">
            <seg>
              Fru talman! Jag tänker stanna upp en stund vid eget skapande
              i dag. Någon har sagt: Det är ju så att vid djupa sorger är arbete,
              läsning och musik nog så bra. Men det finns något som är bättre.
              Försök sätta den skapande fantasin i gång, och du ska känna hur
              själen reser sig som en stålfjäder!
            </seg>
          </u>
          <u xml:id="i-19142ea463efa998-468" prev="i-19142ea463efa998-465" who="Q4982361">
            <seg>
              Jag känner en kvinna som sitter i sin rullstol. Hon är svårt
              dement och ihopkrökt. Hon har en specialgjord luta i knäet. Hon
              knäpper med största ansträngning på strängen med sina krökta fingrar.
              Ni vet hur sådana sjuka människor är. Till slut får hon fram en
              ton, och hennes ansikte strålar av lycka. Själen reser sig som
              en stålfjäder.
            </seg>
          </u>
          <u xml:id="i-19142ea463efa998-469" prev="i-19142ea463efa998-465" who="Q4982361">
            <seg>
              Jag känner också en flicka som har legat under sin filt i många
              år. Hon låg under filten som många psykiskt sjuka gör till dess
              att en pedagogisk sånglärarinna fick tag på henne och fick henne
              att uppfatta och förstå att hon har en sångröst. Själen reser
              sig som en stålfjäder.
            </seg>
          </u>
          <u xml:id="i-19142ea463efa998-470" prev="i-19142ea463efa998-465" who="Q4982361">
            <seg>
              Jag känner många fler som genom eget skapande i kulturen har
              kommit igenom svåra perioder i sitt liv.
            </seg>
          </u>
          <u xml:id="i-19142ea463efa998-471" prev="i-19142ea463efa998-465" who="Q4982361">
            <seg>
              Fru talman! Det sägs att vi i Sverige lever i det bästa av samhällen.
              Ändå blir vi allt sjukare. Vi blir deprimerade, alltmer aggressiva,
              arroganta och alltmer förtvivlade. Mängder av statistik visar
              detta. Alltmer antidepressiv medicin skrivs ut. Psykvården är
              överbelastad.
            </seg>
          </u>
          <u xml:id="i-19142ea463efa998-472" prev="i-19142ea463efa998-465" who="Q4982361">
            <seg>
              Sankt Görans psykakut i Stockholm har gigantiska problem. Jag
              har nyligen talat med överläkaren på Sankt Göran. Hon berättade
              då att 20 procent av alla de intagna och alla de som besöker Sankt
              Göran är unga människor. Det är främst flickor som skär sig, sticker
              sig och stoppar i sig allt ifrån droger till krossat glas. Eller
              också stoppar de inte i sig något alls; de slutar att äta.
            </seg>
          </u>
          <u xml:id="i-19142ea463efa998-473" prev="i-19142ea463efa998-465" who="Q4982361">
            <seg>
              Det är som en farsot. Det smittar. Flickorna upplever sig nämligen
              inte vara värda någonting. Därför ska de döda sig långsamt och
              tyna bort. Im not worth it är deras motto. Det är motsatsen till
              den ständigt glamourösa retuscherade supersupersnygga modellen
              som vi varje dag ser i tv-reklamen och som viskar till oss: Because
              I am worth it . I am a winner and you are a loser .
            </seg>
          </u>
          <u xml:id="i-19142ea463efa998-474" prev="i-19142ea463efa998-465" who="Q4982361">
            <seg>
              Vårt samhälle har skapat två nya klasser vinnare och förlorare.
              Vinn eller försvinn! Massmediekulturen bestämmer numera vår attityd
              till människor. Medierna, som nu har blivit den första statsmakten,
              bestämmer vår agenda och skapar vår dramaturgi. I mediernas dramaturgi
              behövs en vinnare varenda dag. Sedan slängs vinnaren i soppåsen
              och blir en förlorare.
            </seg>
          </u>
          <u xml:id="i-19142ea463efa998-475" prev="i-19142ea463efa998-465" who="Q4982361">
            <seg>
              Vi lever alla i en mediekultur. Vinn eller försvinn! Men var
              är de försvunna de som inte orkar med kampen? I går kväll träffade
              jag några av dem. Föreningen Balans för psykiskt sjuka och deras
              anhöriga hade årsmöte. Vi talade mycket om kultur och eget skapande
              och om att kultur inte bara är att titta på och uppleva vad andra
              gör. Kultur är också vad man gör själv.
            </seg>
          </u>
          <u xml:id="i-19142ea463efa998-476" prev="i-19142ea463efa998-465" who="Q4982361">
            <seg>
              Kulturen kan läka, trösta, bota och ge nytt liv även för en människa
              som man ser som obotligt sjuk. Det egna skapandet får en människa
              på fötter igen. Här finns naturligtvis en stor tillväxtpotential
              för kultur.
            </seg>
          </u>
          <u xml:id="i-19142ea463efa998-477" prev="i-19142ea463efa998-465" who="Q4982361">
            <seg>
              Fru talman! Jag vill avsluta med att säga att regeringen har
              gett den kulturpolitiska kommittén i uppdrag att uppmärksamma
              sambanden mellan kultur och folkhälsa och lämna förslag till hur
              samspelet kan förstärkas. Vidare kommer regeringen att öka samverkan
              mellan kulturpolitiken och andra politikområden så att det nationella
              folkhälsoarbetet får större utrymme. Detta är ett avgörande steg
              mot en bättre framtid. Jag väntar otåligt.
            </seg>
          </u>
          <note>
            Jag yrkar bifall till utskottets förslag i betänkandet.
          </note>
          <note>
            I detta anförande instämde Cecilia Wikström i Uppsala (fp).
          </note>
          <note>
            Anf. 98 CECILIA WIKSTRÖM i Uppsala (fp):
          </note>
          <u xml:id="i-19142ea463efa998-478" prev="i-19142ea463efa998-465" who="Q4982361">
            <seg>
              Fru talman! Människan är en berättelse, och människan äger sin
              berättelse. Det har vi alldeles nyss fått ett ganska underbart
              exempel på av min kollega Solveig Ternström.
            </seg>
          </u>
          <u xml:id="i-19142ea463efa998-479" prev="i-19142ea463efa998-465" who="Q4982361">
            <seg>
              Men för att berättelsen skulle kunna få liv kom tonen till, och
              musiken kom att få stor betydelse för människan och hennes utveckling.
              Så länge människor har levt på jorden har det funnits teater,
              musik och dans som en viktig beståndsdel i allas våra mänskliga
              liv. Det har följts oss genom årtusendena.
            </seg>
          </u>
          <u xml:id="i-19142ea463efa998-480" prev="i-19142ea463efa998-465" who="Q4982361">
            <seg>
              Vi konstaterar att kulturen är någonting djupt mänskligt som
              alltid har funnits och som alltid kommer att finnas. Den får oss
              att ta emot inspiration och kunskap och hjälper oss att orientera
              oss som människor i ett alltmer pluralistiskt och diversifierat
              samhälle. Den hjälper oss att hitta mening, förankring och mål.
            </seg>
          </u>
          <u xml:id="i-19142ea463efa998-481" prev="i-19142ea463efa998-465" who="Q4982361">
            <seg>
              I kulturutskottet är vi alla ledamöter på olika sätt besjälade
              av kultur och kulturens betydelse. Men förslagen och åtgärderna
              ser lite olika ut beroende på vilket parti man företräder och
              vilken ideologi man är hemma i.
            </seg>
          </u>
          <u xml:id="i-19142ea463efa998-482" prev="i-19142ea463efa998-465" who="Q4982361">
            <seg>
              Jag yrkar initialt bifall till utskottets förslag i betänkandet
              i dess helhet, och jag tänker något komma in på de övergripande
              frågor som berörs i betänkandet.
            </seg>
          </u>
          <u xml:id="i-19142ea463efa998-483" prev="i-19142ea463efa998-465" who="Q4982361">
            <seg>
              I flera motioner föreslår Socialdemokraterna att staten ska skapa
              tillväxt genom att satsa mer på kultur runt om i landet. Som liberal
              kan jag känna sympati för detta synsätt och glädjas över att man
              ser kulturens potential för tillväxt.
            </seg>
          </u>
          <u xml:id="i-19142ea463efa998-484" prev="i-19142ea463efa998-465" who="Q4982361">
            <seg>
              Men argumenten som förs fram är bakvända. Kulturen måste lyftas
              fram för att förverkliga sina egna inneboende värden och inte
              användas som ett medel för att uppnå andra politiska mål. Att
              kulturen leder till tillväxt när den är rätt nyttjad är en helt
              annan sak. Kulturen får aldrig vara instrumentell utan alltid
              ett mål i sig själv. Tillväxt skapas nämligen bara genom entreprenörers
              och företagares hårda arbete, och inte genom politisk ingenjörskonst.
            </seg>
          </u>
          <u xml:id="i-19142ea463efa998-485" prev="i-19142ea463efa998-465" who="Q4982361">
            <seg>
              Politikens roll är att skapa förutsättningar för att företagarna
              ska kunna skapa tillväxt. Den ska inte genom dekret och påbud
              kommendera fram denna tillväxt. I denna insikt har Folkpartiet
              liberalerna tillsammans med de övriga partierna inom Allians för
              Sverige verkat för att reglerna för sponsring ska göras om. Syftet
              är att underlätta viktigt samarbete mellan kultur och näringsliv
              till gagn och vinning för båda parter.
            </seg>
          </u>
          <u xml:id="i-19142ea463efa998-486" prev="i-19142ea463efa998-465" who="Q4982361">
            <seg>
              Fru talman! Vi stärker kulturen genom att skapa möjligheter för
              konstnärer att leva på sin egen konst och sin egen skapande verksamhet.
              Genom att utveckla stöd till olika kulturutövare runt om i landet
              och erbjuda arbetstillfällen som består bidrar vi till att stärka
              kulturen.
            </seg>
          </u>
          <u xml:id="i-19142ea463efa998-487" prev="i-19142ea463efa998-465" who="Q4982361">
            <seg>
              Det är särskilt glädjande att regeringen nu satsar på barns och
              ungas kulturella skapande och delaktighet. Efter åratal av socialdemokratiskt
              prat har det nu blivit verkstad. De fria grupperna har fått ökat
              stöd för långsiktiga satsningar för barn och unga. Ett nytt mål
              om ett integrerat barnperspektiv för alla institutioner inom kulturområdet
              införs, och satsningen på Skapande skola skapar nya möjligheter
              för ungdomar i högstadiet att uppleva professionella kulturmöten
              i sin vanliga skola.
            </seg>
          </u>
          <u xml:id="i-19142ea463efa998-488" prev="i-19142ea463efa998-465" who="Q4982361">
            <seg>
              Detta är, fru talman, en politik för rättvisa som kommer att
              bidra till att minska klyftorna i vårt land. Barns möjlighet att
              komma i kontakt med kultur ska inte bero på tjockleken på föräldrarnas
              plånböcker, deras kulturvanor, deras livsmönster, som läsvanor
              till exempel, utan på lika villkor ska barn och ungdomar få möta
              kultur på sin hemmaarena, nämligen i klassrummet. Klassresan börjar
              i klassrummet.
            </seg>
          </u>
          <u xml:id="i-19142ea463efa998-489" prev="i-19142ea463efa998-465" who="Q4982361">
            <seg>
              Mot bakgrund av regeringens starka satsning på skolan är det
              min och Folkpartiets förhoppning att det belopp på 55 miljoner
              kronor som har tillförts reformen Skapande skola ska bli ännu
              större och massivare under kommande år. Att satsa på unga människor
              så att de får möta ett rikt, kvalitativt kulturutbud är ingenting
              annat, fru talman, än att investera i framtid för Sverige.
            </seg>
          </u>
          <u xml:id="i-19142ea463efa998-490" prev="i-19142ea463efa998-465" who="Q4982361">
            <seg>
              Det finns några reservationer i betänkandet som har tagit tag
              i mig och engagerat mig mycket. Det är bland annat förslagen om
              en högtidsdag för åminnelsen av Raoul Wallenberg och Edelstam.
              Det var stora och viktiga gärningar som gjordes för att upprätta
              människovärde och rädda människor ur diktatur. Raoul Wallenbergs
              stora gärning var att rädda människor undan Förintelsen. Om dessa
              stora och viktiga uppdrag må vi aldrig upphöra att berätta.
            </seg>
          </u>
          <u xml:id="i-19142ea463efa998-491" prev="i-19142ea463efa998-465" who="Q4982361">
            <seg>
              Ett enigt utskott har även i år konstaterat att det i Sverige,
              till skillnad från i andra länder, inte är praxis att hedra enskilda
              individer med hedersmedborgarskap eller minnesdagar. Jag delar
              utskottets mening i den principiella frågan. Men jag öppnar för
              möjligheten att vi i framtiden någon gång diskuterar på vilket
              sätt vi ska lyfta fram de här viktiga symbolpersonerna i svensk
              historia på ett alldeles nytt sätt och ur ett nytt perspektiv.
              Nu har vi en minnesdag den 27 januari som vi firar för att hedra
              Förintelsens offer. Ännu under en begränsad tid har vi äran att
              leva tillsammans med och få hedra också överlevarna som fann sin
              hemvist i Sverige.
            </seg>
          </u>
          <u xml:id="i-19142ea463efa998-492" prev="i-19142ea463efa998-465" who="Q4982361">
            <seg>
              Kultur är att ta ställning för det bästa inom oss och omkring
              oss. Det handlar om att med kulturens hjälp upprätta goda värderingar
              som tolerans, idealitet och vidsynthet.
            </seg>
          </u>
          <u xml:id="i-19142ea463efa998-493" prev="i-19142ea463efa998-465" who="Q4982361">
            <seg>
              År 19401941 skrev poeten Paul Eluard åtta dikter som fick namnet
              Figure humaine, alltså människans ansikte. Det blev en hemlig
              dikt. Någon gång skulle jag vilja att vi betänkte att när vi diskuterar
              övergripande kulturfrågor blir de ofta väldigt små och inte så
              ideologiska. Men Eluards dikter smugglades undan, och de blev
              sprängkraft för frihet.
            </seg>
          </u>
          <u xml:id="i-19142ea463efa998-494" prev="i-19142ea463efa998-465" who="Q4982361">
            <seg>
              Frihetstanken måste också genomsyra kulturlivet, och när vi talar
              om övergripande kulturfrågor får vi komma ihåg att inte fastna
              i detaljer. Kultur handlar om ideologi och ytterst, i förlängningen,
              om de goda värdena och om död och liv.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Biblioteks- och språkfrågor
          </note>
          <note>
            Föredrogs
          </note>
          <note type="speaker">
            Anf. 99 SIV HOLMA (v):
          </note>
          <u xml:id="i-19142ea463efa998-495" next="i-19142ea463efa998-513" who="Q4609260">
            <seg>
              Fru talman! Vi behandlar i dag ett motionsbetänkande som heter
              Biblioteks- och språkfrågor . Betänkandet avstyrker nio motionsyrkanden
              från allmänna motionstiden 2007. I betänkandet finns tre reservationer.
              En gemensam reservation, som Vänsterpartiet och Miljöpartiet står
              bakom, går ut på att en nationell biblioteksplan utarbetas för
              att öka tillgången till bibliotek för alla. Det finns också en
              gemensam reservation som Vänsterpartiet och Socialdemokraterna
              står bakom som handlar om vikten av läs- och skrivfrämjande, arbetsplatsbibliotek
              och bokombud. Vänsterpartiet stöder dessutom kristdemokraten Inger
              Davidsons förslag om nationell skolbiblioteksstatistik i en särskild
              reservation.
            </seg>
          </u>
          <u xml:id="i-19142ea463efa998-496" prev="i-19142ea463efa998-495" who="Q4609260">
            <seg>
              Fru talman! Jag läser i Svensk Biblioteksförenings kampanjmaterial
              för en nationell bibliotekspolitik att det, förutom vårt nationalbibliotek
              Kungliga biblioteket, KB finns 290 kommunala folkbibliotek med
              omkring 1 000 filialer. Det finns 93 bokbussar, 1 800 bemannade
              skolbibliotek, 72 forskningsbibliotek, närmare 115 sjukhusbibliotek
              och flera hundra myndighets- och specialbibliotek. Det finns två
              huvudmän på nationell nivå som ansvarar för bibliotekspolitiken,
              Utbildnings- och Kulturdepartementen var för sig.
            </seg>
          </u>
          <u xml:id="i-19142ea463efa998-497" prev="i-19142ea463efa998-495" who="Q4609260">
            <seg>
              Det är väl framför allt de bibliotek som ligger under Kulturdepartementet
              som har fått vidkännas de största neddragningarna. Bortåt 400
              folkbibliotek har lagts ned, och 450 000 elever saknar relevant
              bemannade skolbibliotek. Bokbussarna blir färre och färre, och
              arbetsplatsbiblioteken försvinner.
            </seg>
          </u>
          <u xml:id="i-19142ea463efa998-498" prev="i-19142ea463efa998-495" who="Q4609260">
            <seg>
              Vänsterpartiet anser att det behövs en samordnad nationell strategi,
              en vision för 2000-talets bibliotek. Vi vill säkra tillgången
              till bibliotek i samhällelig regi och därmed avgiftsfria boklån
              och hela den miljö för möten mellan människor som folkbiblioteken
              utgör.
            </seg>
          </u>
          <u xml:id="i-19142ea463efa998-499" prev="i-19142ea463efa998-495" who="Q4609260">
            <seg>
              Vi vill också ha en utveckling där biblioteken motsvarar de krav
              som ställs i ett samhälle som präglas av tekniska landvinningar.
              Vi vill ha bibliotek där många olika språk och kulturer ryms och
              berikar varandra. Det är också av de skälen som vi i vårt budgetalternativ
              avsätter 10 miljoner till de regionala biblioteken för utvecklingsarbete.
            </seg>
          </u>
          <u xml:id="i-19142ea463efa998-500" prev="i-19142ea463efa998-495" who="Q4609260">
            <seg>
              Länsbiblioteken ska initiera utvecklingsverksamhet och ansvara
              för fortbildning av folkbibliotekens personal, såväl på vuxen-
              som på barnavdelningar. Inte minst när det gäller att nå unga
              vuxna och tonåringar har biblioteken en viktig utmaning att ta
              sig an.
            </seg>
          </u>
          <u xml:id="i-19142ea463efa998-501" prev="i-19142ea463efa998-495" who="Q4609260">
            <seg>
              Fru talman! Samtidigt som det kommer larmrapporter om att ungdomars
              läsförståelse blivit sämre och att de läser mindre skönlitteratur
              saknas det klarhet i vad ett skolbibliotek är och bör vara. Det
              saknas en politik som stärker skolbiblioteken. Vi har en reservation
              som går ut på att som ett första steg få ett ordentligt statistiskt
              underlag över den aktuella situationen för skolbiblioteken.
            </seg>
          </u>
          <u xml:id="i-19142ea463efa998-502" prev="i-19142ea463efa998-495" who="Q4609260">
            <seg>
              Skolbibliotekens kvalitet är mycket skiftande i kommuner och
              skolor. Bibliotekarie saknas i sju av tio skolbibliotek. Ungefär
              hälften av de fristående skolorna har inga skolbibliotek alls.
              Samtidigt visar internationella studier att läsförståelsen bland
              svenska ungdomar sjunker.
            </seg>
          </u>
          <u xml:id="i-19142ea463efa998-503" prev="i-19142ea463efa998-495" who="Q4609260">
            <seg>
              Det är i bibliotekslagen en lag vars innehåll dock är okänt för
              många skolledare och lärare som skolbiblioteken är lagfästa. Enligt
              denna lag ska det inom grundskolan och gymnasieskolan finnas skolbibliotek
              vars uppgift är att stimulera elevernas intresse för läsning och
              litteratur såväl som att tillgodose behov av utbildningsmaterial.
              För att främja elevernas språkutveckling ska biblioteken dessutom
              erbjuda böcker, informationsteknik och andra medier samt litteratur
              på andra språk än svenska.
            </seg>
          </u>
          <u xml:id="i-19142ea463efa998-504" prev="i-19142ea463efa998-495" who="Q4609260">
            <seg>
              För att ge våra ungdomar möjligheten att möta skönlitteraturen
              på egna villkor, lust att läsa för nöjes skull och för att ge
              alla elever bra verktyg att ta till sig skolkunskaper vill vi
              att kravet på skolbibliotek och kriterierna för dessa ska stå
              i skollagen.
            </seg>
          </u>
          <u xml:id="i-19142ea463efa998-505" prev="i-19142ea463efa998-495" who="Q4609260">
            <seg>
              Fru talman! Jag står naturligtvis bakom samtliga Vänsterpartiets
              reservationer, men för att vinna tid i voteringen yrkar jag bifall
              till reservation 3, Arbetsplatsbibliotek och bokombud. Vi i Vänsterpartiet
              avsätter i vår kulturbudget 10 miljoner kronor till kulturen i
              arbetslivet för att inrätta och stödja arbetsplatsbibliotek. I
              detta sammanhang måste jag också nämna den negativa betydelsen
              av att regeringen tog bort stödet till En bok för alla. Motivet
              för att ha kvar En bok för alla är att det var en framgångsrik
              metod att öka läsandet hos läsovana grupper. Det krävs, som också
              framgår av reservationen, ett engagemang och ett målinriktat läsfrämjande
              arbete för att nå människor som inte läser eller skriver. Det
              räcker inte med att det finns ett bibliotek på orten där man bor
              eller att böcker är billiga. För dem som inte självmant söker
              sig till böckerna måste böckerna komma till dem. Det är därför
              som arbetsplatsbibliotek och bokombud är så viktiga att satsa
              på.
            </seg>
          </u>
          <note>
            Anf. 100 GUNILLA CARLSSON i Hisings Backa (s):
          </note>
          <u xml:id="i-19142ea463efa998-506" prev="i-19142ea463efa998-495" who="Q4609260">
            <seg>
              Fru talman! Vi socialdemokrater tycker att det är viktigt att
              alla på något sätt får möjligheten att ta del av det skrivna ordet.
              Det kan ske via skönlitteratur, fackböcker, talböcker eller något
              annat. Ett väl fungerande språk är grunden för att man ska kunna
              ta till vara och utveckla sina demokratiska rättigheter.
            </seg>
          </u>
          <u xml:id="i-19142ea463efa998-507" prev="i-19142ea463efa998-495" who="Q4609260">
            <seg>
              Språket är också grunden för all inlärning. Därför anser vi att
              det är viktigt att stimulera till läsning, gärna så tidigt i åldrarna
              som möjligt. Men det räcker inte att vi fokuserar bara på barnen.
              Det är lika viktigt att man hittar vägar för att få fler vuxna
              att läsa.
            </seg>
          </u>
          <u xml:id="i-19142ea463efa998-508" prev="i-19142ea463efa998-495" who="Q4609260">
            <seg>
              I det arbetet ser vi socialdemokrater biblioteken som en viktig
              aktör. På många håll i landet har biblioteken rollen av dynamiska
              mötesplatser. Man har naturligtvis mängder med böcker, tidskrifter
              och ljudböcker, men man har också bland annat författarträffar,
              studiecirklar, läxläsning, föreläsningar, samhällsinformation
              och aktivt arbete med läsfrämjande insatser. Biblioteken i vårt
              land erbjuder medborgarna en mångfald av aktiviteter, och vi vet
              att biblioteken är uppskattade av många människor.
            </seg>
          </u>
          <u xml:id="i-19142ea463efa998-509" prev="i-19142ea463efa998-495" who="Q4609260">
            <seg>
              År 1997 trädde bibliotekslagen i kraft. Detta var en klar politisk
              markering för att säkerställa avgiftsfria boklån och att det skulle
              finnas bibliotek i varje kommun. I dagens betänkande finns en
              moderat motion om att avskaffa bibliotekslagen. Detta förslag
              liknar förslag som tre av de borgerliga partierna under förra
              mandatperioden röstade för. Nu när de sitter i majoritetsställning
              yrkar de avslag på den moderata motionen. Har man ändrat sig,
              eller är det så att man trots allt fortfarande skulle vilja plocka
              bort bibliotekslagen men att man i den borgerliga majoriteten
              inte är riktigt överens? Kanske vi här i dag kan få ett klargörande
              i den här frågan? Man hänvisar i betänkandet till att regeringen
              har aviserat en utvärdering av bibliotekslagen. Det skulle vara
              intressant att få höra från den borgerliga majoriteten när denna
              utvärdering ska ske.
            </seg>
          </u>
          <u xml:id="i-19142ea463efa998-510" prev="i-19142ea463efa998-495" who="Q4609260">
            <seg>
              I betänkandet lyfts frågan om skolbibliotek fram. Vi socialdemokrater
              delar oron över skolbibliotekens utveckling. Enligt Biblioteksföreningen
              saknar 450 000 elever i grundskolan ett bemannat skolbibliotek
              trots att man vet att bra skolbibliotek förbättrar elevernas läskunnighet
              med 1018 procent. I betänkandet lyfts fram att Kulturrådet avser
              att samla in uppgifter på detta område under innevarande år. Vi
              socialdemokrater tycker att detta är en otroligt viktig fråga,
              och vi måste följa utvecklingen noggrant.
            </seg>
          </u>
          <u xml:id="i-19142ea463efa998-511" prev="i-19142ea463efa998-495" who="Q4609260">
            <seg>
              Vi socialdemokrater har i dagens betänkande en reservation till
              förmån för motionen Kr308 av Matilda Ernkrans med flera. Motionen
              tar upp vikten av arbetsplatsbibliotek och bokombud. Det finns
              en ökande andel medborgare som inte läser. Även om det finns ett
              bibliotek på orten eller billiga böcker i mataffären lockas man
              inte till att läsa. Det är en oroande utveckling. Jag undrar vad
              den borgerliga majoriteten har för förslag för att få fler att
              läsa.
            </seg>
          </u>
          <u xml:id="i-19142ea463efa998-512" prev="i-19142ea463efa998-495" who="Q4609260">
            <seg>
              Vi socialdemokrater anser att det krävs ett engagemang och ett
              målinriktat arbete för att nå människor som inte läser. Ett sätt
              är att arbeta med läsfrämjande insatser, arbetsplatsbibliotek
              och bokombud.
            </seg>
          </u>
          <u xml:id="i-19142ea463efa998-513" prev="i-19142ea463efa998-495" who="Q4609260">
            <seg>
              Genom att det finns ett bibliotek på arbetsplatsen finns boken
              nära. Med bokombudens engagemang och rekommendationer kan man
              locka fler till att ta del av läsandet. Under de senaste åren
              har ett flertal vägkrogsbibliotek startats runt om i landet. Detta
              har skett i samarbete mellan två fackförbund Transportarbetareförbundet
              och Hotell- och restaurangfacket. Detta har visat sig mycket uppskattat
              och lyckat. Vi socialdemokrater anser att läs- och skrivfrämjande
              insatser, arbetsplatsbibliotek och bokombud är viktiga faktorer
              som gör det möjligt för människor att bli engagerade samhällsmedborgare
              i vår demokrati.
            </seg>
          </u>
          <note>
            Fru talman! Jag vill yrka bifall till reservation nr 3.
          </note>
          <note type="speaker">
            Anf. 101 ESABELLE RESHDOUNI (mp):
          </note>
          <u xml:id="i-19142ea463efa998-514" who="unknown">
            <seg>
              Fru talman! Miljöpartiet tycker att Sverige behöver en nationell
              biblioteksplan. Vi ser Sverige som en framstående kunskapsnation.
              Då kan vi inte betrakta läsandets infrastruktur som en andra klassens
              fråga. Det finns problem som vi måste ta tag i.
            </seg>
          </u>
          <u xml:id="i-19142ea463efa998-515" who="unknown">
            <seg>
              Tillgången till biblioteken är ojämn. Biblioteken i sig är av
              skiftande kvalitet. Befolkningen ökar, men antalet bibliotek minskar.
              Många elever som har läs- och skrivsvårigheter har inte tillgång
              till ett bemannat bibliotek, som vi har hört flera säga.
            </seg>
          </u>
          <u xml:id="i-19142ea463efa998-516" who="unknown">
            <seg>
              Samtidigt är ansvaret för biblioteken splittrat på många händer.
              Ingen har den överblick över situationen som behövs.
            </seg>
          </u>
          <u xml:id="i-19142ea463efa998-517" who="unknown">
            <seg>
              Språket i sig är inte en lokal angelägenhet, även om ansvaret
              för biblioteken ligger på kommunerna. Tillgången till språket
              är detsamma som tillgången till demokrati, kultur, utbildning
              och information. Det är i det sammanhanget vi ska se behovet av
              en nationell biblioteksplan. Flera hundra biblioteksfilialer har
              lagts ned, och samtidigt har biblioteksbesöken gått ned med 10
              procent.
            </seg>
          </u>
          <u xml:id="i-19142ea463efa998-518" who="unknown">
            <seg>
              Det pratas mycket om kunskapssamhället, att vi är på väg in i
              en tid då kunskap är allt viktigare och då kunskap står i centrum
              för möjligheterna, ekonomin och samhällets utveckling. Men hur
              får människor kunskap? Om man inte behärskar språket, om man inte
              känner ordets valör, om man inte kan formulera eller förstå nyanserna
              i komplexa resonemang, hur kan man då få kunskap? Språket är nyckeln
              till kunskap, kultur och demokrati. Biblioteken är för många människor
              den huvudsakliga vägen till det läsande som är så oerhört viktigt
              för språket.
            </seg>
          </u>
          <u xml:id="i-19142ea463efa998-519" who="unknown">
            <seg>
              Nästan allt det vi hoppas på inom alla andra politiska områden
              ekonomi, utbildning, innovation, forskning, sjukvård bygger på
              att folk i det här landet behärskar språket. Biblioteken betyder
              mycket. Biblioteken är för många människor den huvudsakliga och
              ibland enda möjligheten att få tillräcklig tillgång till böcker.
            </seg>
          </u>
          <u xml:id="i-19142ea463efa998-520" who="unknown">
            <seg>
              En pocket då och då har förmodligen de flesta råd att köpa, men
              hur många har råd att skaffa sig den bokliga mångfald biblioteken
              kan erbjuda? Ökade kulturella klyftor i samhället hänger samman
              med ökade ekonomiska och sociala klyftor. Två av bibliotekens
              viktigaste uppgifter är att ge likvärdiga förutsättningar för
              jämlikt deltagande i samhället och fungera som fria samlingsplatser
              som bidrar till att skapa sociala sammanhang.
            </seg>
          </u>
          <u xml:id="i-19142ea463efa998-521" who="unknown">
            <seg>
              Fru talman! Drygt 70 procent av de högutbildade besöker biblioteken,
              och 97 procent i den gruppen läser böcker. Det är kanske inte
              så konstigt, för hur blir man högutbildad utan böcker? Bland lågutbildade
              är det knappt 40 procent som besöker biblioteken, och bokläsandet
              har minskat från 80 till 70 procent i denna grupp.
            </seg>
          </u>
          <u xml:id="i-19142ea463efa998-522" who="unknown">
            <seg>
              Det är inte bara så att böcker och utbildning hör ihop böcker
              är utbildning.
            </seg>
          </u>
          <u xml:id="i-19142ea463efa998-523" who="unknown">
            <seg>
              Detta är alltså våra skäl. Läsandet är den enskilt viktigaste
              strategiska kunskapen i ett civilt samhälle. Biblioteken är därför
              strategiskt viktiga institutioner för samhället som helhet. Men
              tillgången och kvaliteten är ojämn. Av detta skäl borde det stå
              uppenbart för alla att det finns ett behov av en nationell biblioteksplan.
            </seg>
          </u>
          <note>
            Jag yrkar bifall till reservation 1.
          </note>
          <note type="speaker">
            Anf. 102 HANS WALLMARK (m):
          </note>
          <u xml:id="i-19142ea463efa998-524" next="i-19142ea463efa998-541" who="Q5650816">
            <seg>
              Fru talman! Först som sist kan man kanske kommentera Gunilla
              Carlssons lilla inlägg. Jag tror för egen del att bibliotek i
              mångt och mycket kan ses som den lokala kulturpolitikens basservice.
              Jag kommer också att utveckla detta något. Jag tror att bibliotek
              är väldigt viktiga i de allra flesta kommuner och att de lokala
              politikerna har insikten om detta.
            </seg>
          </u>
          <u xml:id="i-19142ea463efa998-525" prev="i-19142ea463efa998-524" who="Q5650816">
            <seg>
              Sedan undrade Gunilla Carlsson om en enskild moderat motion.
              Jag kan då enkelt sammanfatta det på det sättet att alliansens
              politik kommer till uttryck i våra svar på alla de motioner som
              utskottet har behandlat, i alla utskottets svar. Det är alliansens
              politik, och det är den vi står bakom i de fyra partierna.
            </seg>
          </u>
          <u xml:id="i-19142ea463efa998-526" prev="i-19142ea463efa998-524" who="Q5650816">
            <seg>
              Fru talman! Jag är inte alldeles säker på att Svensk Biblioteksförening,
              finansierad bland annat av svenska kommunala bibliotek runt om
              i landet, visste med säkerhet att det torsdagen den 13 mars var
              dags för riksdagen att behandla kulturutskottets betänkande om
              biblioteks- och språkfrågor. Men på kollektivtrafikens bussar
              har man i dag här i Stockholm kunnat ta del av en säkert dyr reklamplats
              som utropar: Bibliotek behöver kärlek. Det hela är en del av en
              kampanj där föreningen säger sig önska ett antal politiska beslut.
            </seg>
          </u>
          <u xml:id="i-19142ea463efa998-527" prev="i-19142ea463efa998-524" who="Q5650816">
            <seg>
              Fru talman! Utan att ta ställning för eller emot alla de krav
              som ligger bakom denna kampanj går det att hålla med om att bibliotek
              behöver kärlek. Ja, fru talman, bibliotek är kärlek.
            </seg>
          </u>
          <u xml:id="i-19142ea463efa998-528" prev="i-19142ea463efa998-524" who="Q5650816">
            <seg>
              Det är trevligt att kulturutskottets ledamöter väljer att här
              i kammaren citera olika diktfragment. Det understryker vikten
              av att interfoliera kulturens uttryck med politikens avtryck.
            </seg>
          </u>
          <u xml:id="i-19142ea463efa998-529" prev="i-19142ea463efa998-524" who="Q5650816">
            <seg>
              Jag har i andra sammanhang påmint om den finstämde poeten Sten
              Selander. I samlingen En dag från 1931 skriver han inledningsvis
              i dikten På biblioteket :
            </seg>
          </u>
          <u xml:id="i-19142ea463efa998-530" prev="i-19142ea463efa998-524" who="Q5650816">
            <seg>
              Fru talman! Sverige ser olika ut. Det har konstaterats i andra
              sammanhang, och det får göras även här. Vanligtvis när bibliotek
              diskuteras lyfts faktum fram om sjunkande utlåning och stängd
              verksamhet. Det finns exempel på det. Men det finns också hoppingivande
              tecken. Låt mig peka på min egen hemkommun Ängelholm. Där meddelades
              i slutet av januari i år att boksuget ökat. Utlåningen för det
              senaste hela mätåret, 2006, hade ökat med 3 procent eller ungefär
              10 000 lån. I Ängelholm handlar det numera om cirka tio lån om
              året per invånare mot rikssnittets sju.
            </seg>
          </u>
          <u xml:id="i-19142ea463efa998-531" prev="i-19142ea463efa998-524" who="Q5650816">
            <seg>
              Jag tror att en av förklaringarna kan vara förekomsten av många
              biblioteksfilialer men också att biblioteken fungerar som nav
              för kunskap, fantasi och information i de olika kommundelarna
              genom att utöver böckerna också erbjuda datorer, konstutställningar
              samt att det finns intresserad personal som vill hjälpa till att
              erbjuda goda läsupplevelser.
            </seg>
          </u>
          <u xml:id="i-19142ea463efa998-532" prev="i-19142ea463efa998-524" who="Q5650816">
            <seg>
              En möjlig spegelbild av att biblioteken i landet som helhet kan
              notera sjunkande utlåning kan i sig vara det positiva som Svenska
              Förläggareföreningen lyfter fram i sin branschstatistik. Under
              2006 ökade försäljningen med 6 procent. Det talas om rekord. Fler
              böcker såldes än tidigare. Totalt omsätter den svenska bokmarknaden
              ca 7 miljarder kronor, och antalet sålda volymer beräknas till
              smått otroliga 80 miljoner.
            </seg>
          </u>
          <u xml:id="i-19142ea463efa998-533" prev="i-19142ea463efa998-524" who="Q5650816">
            <seg>
              Fru talman! Alldeles oavsett om vi talar om författare som Shakespeare
              eller Goethe, August Strindberg eller Sigrid Undset, eller om
              bokhjältar som Harry Potter, Lilla My och Pippi Långstrump, måste
              två viktiga faktorer uppfyllas: för det första tillgången på böcker
              och för det andra möjligheten att läsa.
            </seg>
          </u>
          <u xml:id="i-19142ea463efa998-534" prev="i-19142ea463efa998-524" who="Q5650816">
            <seg>
              När det gäller tillgången på böcker har det nog aldrig varit
              så bra som det är nu. Utöver alla bibliotek och affärer som erbjuder
              böcker finns rikliga möjligheter att handla inbundet såväl som
              pocket på Ica och Coop, hos bensinhandlaren eller tillsammans
              med kvällstidningen.
            </seg>
          </u>
          <u xml:id="i-19142ea463efa998-535" prev="i-19142ea463efa998-524" who="Q5650816">
            <seg>
              Alliansregeringen har också en målmedveten politik för att öka
              kunskaperna i skolan. Där det ställs krav, och där det skapas
              förutsättningar för en garanti omfattande läsa, skriva och räkna,
              där ges nödvändiga kunskapsverktyg för att bli morgondagens biblioteksbesökare
              likaväl som bokhandelskund.
            </seg>
          </u>
          <u xml:id="i-19142ea463efa998-536" prev="i-19142ea463efa998-524" who="Q5650816">
            <seg>
              I sammanhanget finns det anledning att beröra kristdemokraten
              Inger Davidsons motion om behov av skolbiblioteksstatistik och
              Svensk Biblioteksförenings uppgift om att 450 000 elever saknar
              ett bemannat skolbibliotek. Kulturrådet har för avsikt att samla
              in uppgifter inom detta viktiga område och under 2009 presentera
              statistik. Den finns det då anledning att både läsa och begrunda.
              Kulturrådet arbetar även med läsfrämjande verksamhet, som är nog
              så viktig. Men, fru talman, den viktigaste läsfrämjande åtgärden
              är en skola som förser barnen med grundläggande kunskaper. Till
              allt detta uppräknade kommer också den kulturutredning som nu
              arbetar under förläggare Ewa Swartz ledning och vars resultat
              väntas presenteras i slutet av detta år.
            </seg>
          </u>
          <u xml:id="i-19142ea463efa998-537" prev="i-19142ea463efa998-524" who="Q5650816">
            <seg>
              Fru talman! Bibliotek är kärlek. Låt mig därför kärleksfullt
              få yrka bifall till kulturutskottets samtliga förslag inom området
              biblioteks- och språkfrågor.
            </seg>
          </u>
          <note>
            Anf. 103 GUNILLA CARLSSON i Hisings Backa (s) replik:
          </note>
          <u xml:id="i-19142ea463efa998-538" prev="i-19142ea463efa998-524" who="Q5650816">
            <seg>
              Fru talman! Hans Wallmark säger i sitt anförande att det är väldigt
              viktigt med bibliotek. Så långt är vi överens.
            </seg>
          </u>
          <u xml:id="i-19142ea463efa998-539" prev="i-19142ea463efa998-524" who="Q5650816">
            <seg>
              Han säger också att man i de flesta kommuner tycker att bibliotek
              är viktiga. Just därför var det viktigt för oss att lagfästa allas
              rätt till avgiftsfria boklån och att det ska finnas bibliotek
              i hela landet. Det är precis de här orden: I de flesta kommuner
              tycker man att biblioteken är viktiga. Men vad händer om jag råkar
              vara boende i den kommun där de kommunpolitiker sitter som inte
              tycker att biblioteken är viktiga?
            </seg>
          </u>
          <u xml:id="i-19142ea463efa998-540" prev="i-19142ea463efa998-524" who="Q5650816">
            <seg>
              Därför ställer jag frågan till Hans Wallmark utifrån en motion,
              och han säger att en borgerlig regering består av fyra olika partier
              som tycker olika. Det förstår jag också det är ett givande och
              tagande.
            </seg>
          </u>
          <u xml:id="i-19142ea463efa998-541" prev="i-19142ea463efa998-524" who="Q5650816">
            <seg>
              Jag frågar i mitt anförande: Hur ställer sig Moderaterna i den
              här frågan? Ni är ju fyra partier, och jag sade också att det
              under förra mandatperioden var tre av de borgerliga partierna
              som ställde sig bakom utvärderingen av bibliotekslagen. Ett parti
              hängde inte på reservationen. Jag vet att ett parti i dag har
              backat på värdet av att vi ska ha en bibliotekslag.
            </seg>
          </u>
          <note>
            Vad säger Moderaterna och Hans Wallmark om vikten av en bibliotekslag?
          </note>
          <note type="speaker">
            Anf. 104 HANS WALLMARK (m) replik:
          </note>
          <u xml:id="i-19142ea463efa998-542" next="i-19142ea463efa998-553" who="Q5650816">
            <seg>
              Fru talman! När jag sade att jag tror att det är så i de flesta
              kommuner syftade jag naturligtvis på att jag har rikligare kännedom
              om borgerligt styrda kommuner än om vänsterstyrda kommuner. Jag
              ville göra den lilla parentesen eftersom jag inte vet hur man
              tänker i de vänsterstyrda. Jag utgår ifrån att man i de borgerligt
              styrda tycker att biblioteken är den lokala kulturpolitikens basservice.
            </seg>
          </u>
          <u xml:id="i-19142ea463efa998-543" prev="i-19142ea463efa998-542" who="Q5650816">
            <seg>
              Jag har varit kommunstyrelsens ordförande i Ängelholm och jag
              har varit kommunalråd. Jag tycker att det är viktigt att man hittar
              en bra gränsdragning mellan den nationella nivån och den lokala
              nivån. Det finns många viktiga frågor och det är lätt hänt att
              nationella politiker säger: Det här är viktigt, och det här är
              viktigt.
            </seg>
          </u>
          <u xml:id="i-19142ea463efa998-544" prev="i-19142ea463efa998-542" who="Q5650816">
            <seg>
              Ansvaret ska utkrävas lokalt. Dålig lokalpolitik, till vilken
              exempelvis en dålig kulturpolitik skulle kunna höra, får man stå
              till svars för inför de egna medborgarna.
            </seg>
          </u>
          <u xml:id="i-19142ea463efa998-545" prev="i-19142ea463efa998-542" who="Q5650816">
            <seg>
              Gunilla Carlsson noterade insiktsfullt att politik i koalition
              med andra partier är ett givande och tagande. På den punkten får
              jag ge Socialdemokraterna rätt. Vi har ju under de föregående
              åren sett vilket givande och tagande det har varit mellan Socialdemokraterna,
              Miljöpartiet och Vänsterpartiet inte alltid till medborgarnas
              fördel.
            </seg>
          </u>
          <u xml:id="i-19142ea463efa998-546" prev="i-19142ea463efa998-542" who="Q5650816">
            <seg>
              Avslutningsvis undras var Moderaterna står i frågan om de avgiftsfria
              biblioteken.
            </seg>
          </u>
          <u xml:id="i-19142ea463efa998-547" prev="i-19142ea463efa998-542" who="Q5650816">
            <seg>
              Herr talman! Jag läser innantill ur kulturutskottets betänkande:
              De avgiftsfria biblioteken har en viktig roll för att främja läsandet
              och nå nya grupper av läsare.
            </seg>
          </u>
          <u xml:id="i-19142ea463efa998-548" prev="i-19142ea463efa998-542" who="Q5650816">
            <seg>
              Det var skrivet av ett enigt utskott, det vill säga, utöver det
              parti som Gunilla Carlsson tillhör, de fyra allianspartierna,
              varav Moderaterna är ett. Det som står där är vår politik.
            </seg>
          </u>
          <note>
            Anf. 105 GUNILLA CARLSSON i Hisings Backa (s) replik:
          </note>
          <u xml:id="i-19142ea463efa998-549" prev="i-19142ea463efa998-542" who="Q5650816">
            <seg>
              Herr talman! Hans Wallmark säger att det här är vår politik.
              I ditt anförande tidigare sade du att vi är fyra olika partier
              som tycker olika. Vad jag kan läsa ut av era program på webben
              tycker några att man ska ta bort bibliotekslagen, några tycker
              att man ska värna bibliotekslagen. Vad innebär det att stärka
              bibliotekens roll i den borgerliga majoritetens politik? Det kan
              ju se väldigt olika ut. Jag kan förstå att några tycker att det
              är viktigt att vi har en bibliotekslag, medan några, däribland
              Moderaterna, tycker att det är kommunerna själva som ska styra
              om det ska finnas bibliotek i den borgerligt styrda kommunen eller
              inte.
            </seg>
          </u>
          <u xml:id="i-19142ea463efa998-550" prev="i-19142ea463efa998-542" who="Q5650816">
            <seg>
              Vi socialdemokrater tycker att det är viktigt att alla, oavsett
              i vilken kommun i landet man bor, har tillgång till bibliotek.
            </seg>
          </u>
          <u xml:id="i-19142ea463efa998-551" prev="i-19142ea463efa998-542" who="Q5650816">
            <seg>
              I mitt anförande ställde jag en annan fråga som jag inte har
              fått svar på. Ni hänvisar flera gånger till att det ska ske en
              utvärdering av bibliotekslagen. Jag frågade om Hans Wallmark kan
              ge ett datum för när den utvärderingen ska sätta i gång.
            </seg>
          </u>
          <u xml:id="i-19142ea463efa998-552" prev="i-19142ea463efa998-542" who="Q5650816">
            <seg>
              Jag har en annan hänvisning till betänkandet där man säger att
              man ska göra en översyn av de litteraturpolitiska insatserna.
              Vi märker att allt färre läser böcker. Som Siv var inne på i sitt
              anförande plockade ni bort de resurser som En bok för alla hade
              för att jobba med läsfrämjande insatser och som de gjorde ett
              väldigt bra arbete med. Även då hänvisade man till att man skulle
              göra en översyn av de litteraturpolitiska insatserna.
            </seg>
          </u>
          <u xml:id="i-19142ea463efa998-553" prev="i-19142ea463efa998-542" who="Q5650816">
            <seg>
              Nu undrar jag: När tänker man sätta det här i sjön?
            </seg>
          </u>
          <note type="speaker">
            Anf. 106 HANS WALLMARK (m) replik:
          </note>
          <u xml:id="i-19142ea463efa998-554" next="i-19142ea463efa998-575" who="Q5650816">
            <seg>
              Herr talman! Jag satt inte med här i riksdagen under de tidigare
              mandatperioderna. Men herr talman och de äldre ledamöterna kanske
              känner till att på den tiden, när allianspartierna befann sig
              i opposition, kanske man någon gång, för att driva regeringen
              med regeringspartiet och dess två stödpartier framför sig, ställde
              den typen av frågor som Gunilla Carlsson nu retoriskt använder,
              nämligen avkrävde datum för redovisning av översyner och utredningar.
              Jag får säga att jag beklagligtvis inte har de exakta datumen
              för när redovisningarna kommer. Jag förstår dock den retoriska
              poängen i Gunilla Carlssons fråga. Jag ber att få säga pass på
              just den punkten.
            </seg>
          </u>
          <u xml:id="i-19142ea463efa998-555" prev="i-19142ea463efa998-554" who="Q5650816">
            <seg>
              När det gäller det andra är det riktigt att vi under förra året
              hade diskussionen om bidraget till En bok för alla. Regeringen
              omvandlade de 10 miljonerna till att man skulle ha översättningsstöd
              för att sälja in svensk litteratur utomlands. Av de 10 miljonerna
              var 3 miljoner tänkt till strategier för läsfrämjande åtgärder.
              Det har fattats beslut om det här rätt nyligen så det tar ett
              tag innan man får se de exakta effekterna.
            </seg>
          </u>
          <u xml:id="i-19142ea463efa998-556" prev="i-19142ea463efa998-554" who="Q5650816">
            <seg>
              Jag hoppas att få återkomma till kammaren och för både herr talman
              och Gunilla Carlsson kunna redovisa de fina strategier som man
              säkert tar fram för olika former av läsfrämjande åtgärder.
            </seg>
          </u>
          <u xml:id="i-19142ea463efa998-557" prev="i-19142ea463efa998-554" who="Q5650816">
            <seg>
              Jag vill understryka att det är klart att man kan hitta nyanser
              mellan de fyra allianspartierna, men jag vill påminna Gunilla
              Carlsson och kammaren om att vi har en koalitionsregering som
              vilar på ett majoritetsmandat från riksdagen. Vi samarbetar och
              samverkar. Den politik som vi ger uttryck för är vår gemensamma.
              Det är Moderaternas, det är Folkpartiet liberalernas, det är Kristdemokraternas
              och det är Centerpartiets.
            </seg>
          </u>
          <note>
            Anf. 107 CECILIA WIKSTRÖM i Uppsala (fp):
          </note>
          <u xml:id="i-19142ea463efa998-558" prev="i-19142ea463efa998-554" who="Q5650816">
            <seg>
              Herr talman! Kulturutskottet besökte nyligen ett av världens
              allra mest spännande bibliotek, biblioteket i Alexandria det nya,
              vackra, ljusa. Vi hoppas att det fria ordet där ska finna en varaktig
              hemvist, ocensurerat.
            </seg>
          </u>
          <u xml:id="i-19142ea463efa998-559" prev="i-19142ea463efa998-554" who="Q5650816">
            <seg>
              En av Sveriges, i mitt tycke, vackraste byggnader är stadsbiblioteket
              här i Stockholm, ritat av Gunnar Asplund. Ingen kan väl ha missat
              den stundom animerade diskussion som pågår om utbyggnad av detta
              bibliotek.
            </seg>
          </u>
          <u xml:id="i-19142ea463efa998-560" prev="i-19142ea463efa998-554" who="Q5650816">
            <seg>
              Vi konstaterar att det finns ett brinnande intresse och en stor
              lust hos allmänheten att bidra med sina synpunkter på vad många
              ser som kulturens hjärta, nämligen biblioteken. Vi ska vara glada
              att bibliotek väcker så starka känslor i en tid av växande ytlighet
              på många områden. Biblioteken är centrala för demokratin, i vårt
              land precis som i hela världen.
            </seg>
          </u>
          <u xml:id="i-19142ea463efa998-561" prev="i-19142ea463efa998-554" who="Q5650816">
            <seg>
              Jag har rest en hel del i landet och upptäckt samma sak i både
              stora städer och små samhällen. I Gävle till exempel, som jag
              besökte för någon månad sedan, berättade bibliotekarien hur man
              har valt att prioritera att hålla biblioteket öppet 7 dagar i
              veckan 365 dagar om året, också på julafton för att skapa en samlingsplats
              för människor av olika religioner och kulturer. Det är ju faktiskt
              så att inte alla firar julafton.
            </seg>
          </u>
          <u xml:id="i-19142ea463efa998-562" prev="i-19142ea463efa998-554" who="Q5650816">
            <seg>
              Det är intressant att fråga sig varför folkbiblioteken är så
              älskade i Sverige. Det är den mest välbesökta kulturinstitutionen.
              När man undersöker vilka institutioner befolkningen har förtroende
              för kommer biblioteken alltid högt upp.
            </seg>
          </u>
          <u xml:id="i-19142ea463efa998-563" prev="i-19142ea463efa998-554" who="Q5650816">
            <seg>
              Varför har biblioteken en så stor plats i våra hjärtan? Kanske
              för att biblioteken erbjuder en fristad för människor, en fristad
              för den fria tanken, för reflexion, eftertanke och fördjupning.
            </seg>
          </u>
          <u xml:id="i-19142ea463efa998-564" prev="i-19142ea463efa998-554" who="Q5650816">
            <seg>
              Herr talman! Låt oss slå fast att det fria ordet tillhör oss
              alla. På många orter är biblioteket den enda kulturinstitutionen.
              Därför vill jag, framför allt med adress till Gunilla Carlsson,
              slå fast att bibliotekslagen ska bevaras för att garantera alla
              människors rätt till böcker, stärka bibliotekens roll och säkerställa
              tillgänglighet och avgiftsfria boklån i hela landet precis som
              vi har skrivit i detta års betänkande. Det som står i tidigare
              betänkanden är historia.
            </seg>
          </u>
          <u xml:id="i-19142ea463efa998-565" prev="i-19142ea463efa998-554" who="Q5650816">
            <seg>
              Yesterday is history, tomorrow is mystery, but today is the present.
              Så brukar Desmond Tutu säga. Jag tar mig friheten att citera honom
              i detta. Det som är skrivet i dag gäller i dag och för framtiden.
            </seg>
          </u>
          <u xml:id="i-19142ea463efa998-566" prev="i-19142ea463efa998-554" who="Q5650816">
            <seg>
              Därför avser regeringen att nu under mandatperioden utvärdera
              bibliotekslagen. Jag är stolt över att Folkpartiet har ställt
              sig bakom den. Det känns självklart för mig att ett liberalt parti
              ska försvara rätten till avgiftsfria boklån för alla människor.
            </seg>
          </u>
          <u xml:id="i-19142ea463efa998-567" prev="i-19142ea463efa998-554" who="Q5650816">
            <seg>
              På biblioteket kan varje människa genom den litterära skatten
              och den professionella personalen kostnadsfritt söka sig till
              och ta del av bildning och kunskap, låta sig inspireras av nya
              tankar eller bara söka sig till den fristad som bibliotek och
              litteratur innebär.
            </seg>
          </u>
          <u xml:id="i-19142ea463efa998-568" prev="i-19142ea463efa998-554" who="Q5650816">
            <seg>
              Det är självklart viktigt att bejaka den kreativitet som finns
              inom biblioteksvärlden och att utveckla verksamheten med satsningar
              även på nya medier och kulturformer. Det kanske kan leda till
              att nya grupper söker sig till biblioteken och att andra hittar
              tillbaka.
            </seg>
          </u>
          <u xml:id="i-19142ea463efa998-569" prev="i-19142ea463efa998-554" who="Q5650816">
            <seg>
              Herr talman! Jag vill också passa på att nämna att det är bra
              att svenska författare också i fortsättningen kommer att få biblioteksersättning
              för att deras böcker lånas ut på biblioteken. Efter tre års förhandlingar
              har nämligen EU-kommissionen nu godkänt det svenska systemet med
              ersättningar till författare som skriver på svenska eller bor
              i Sverige. Tidigare hävdade man att systemet var diskriminerande
              på grund av nationalitet. Men regeringen har betonat att ersättningen
              är tänkt just för att värna det svenska språket. Jag är glad över
              att EU-kommissionen har gett med sig på denna punkt.
            </seg>
          </u>
          <u xml:id="i-19142ea463efa998-570" prev="i-19142ea463efa998-554" who="Q5650816">
            <seg>
              Herr talman! Vi måste också komma ihåg att det är upp till oss
              att vinna varje ung människas insikt om att orden kan befria och
              upprätta och frigöra en människas kreativitet. Jag har sagt det
              förr, och jag säger det igen: Den som äger ett språk är både rik
              och trygg. Han eller hon kan utan svårighet uttrycka sig, debattera
              och argumentera för sin sak och ta plats på samhällets alla estrader,
              kulturella, politiska och sociala. Det är en oändligt viktig uppgift
              för samhället att ge varje barn tillgång till ett sådant levande
              språk som man kan tala, skriva, kommunicera på och förresten även
              tiga på, ett språk som kan bära ända in i drömmens land. Det språket
              är bara modersmålet.
            </seg>
          </u>
          <u xml:id="i-19142ea463efa998-571" prev="i-19142ea463efa998-554" who="Q5650816">
            <seg>
              Jag är stolt över att regeringen nu kommer att säkerställa att
              svenska språket en gång för alla blir lagskyddat. Resultatet av
              den nyligen genomförda utredningen kommer snart att redovisas,
              varefter riksdagen kan fatta det beslut om lagskydd som vi skulle
              ha fattat redan 2005 men som då tyvärr slarvades bort.
            </seg>
          </u>
          <u xml:id="i-19142ea463efa998-572" prev="i-19142ea463efa998-554" who="Q5650816">
            <seg>
              Herr talman! På bara hundra år har Sverige kommit att bli ett
              ledande kunskapssamhälle. Sverige var sent med att en gång införa
              kvinnlig rösträtt. I dag är vi ett av de mest jämställda länderna
              i världen. Dessa framgångar hade inte uppnåtts utan en enträgen
              kamp för allas rätt till språk och bildning. Biblioteken spelade
              en central roll för allas rätt till kunskap, demokrati och rösträtt.
            </seg>
          </u>
          <u xml:id="i-19142ea463efa998-573" prev="i-19142ea463efa998-554" who="Q5650816">
            <seg>
              Vi vet att Fogelstadgruppen, bestående av mina liberala föregångare
              och förebilder som kämpade för kvinnlig rösträtt och var besjälade
              av frågor om språk och litteratur, hade sin hemvist i biblioteken,
              och där möter vi den än i dag.
            </seg>
          </u>
          <u xml:id="i-19142ea463efa998-574" prev="i-19142ea463efa998-554" who="Q5650816">
            <seg>
              I dag möter vi nya utmaningar. Utanförskapet är stort. Många
              unga växer upp utan läsande föräldrar, och många har flytt från
              krig och hemska förhållanden. Jag är övertygad om att biblioteken
              kommer att spela en lika viktig roll för att möta framtidens utmaningar
              för vårt samhälle nu som för hundra år sedan.
            </seg>
          </u>
          <u xml:id="i-19142ea463efa998-575" prev="i-19142ea463efa998-554" who="Q5650816">
            <seg>
              Herr talman! Jag tycker att betänkandet i stor utsträckning tillgodoser
              motionärerna helt eller delvis, och jag yrkar bifall till förslaget
              i dess helhet i betänkandet med orden: bibliotek är kärlek.
            </seg>
          </u>
          <note type="speaker">
            Anf. 108 DAN KIHLSTRÖM (kd):
          </note>
          <u xml:id="i-19142ea463efa998-576" next="i-19142ea463efa998-589" who="Q5213808">
            <seg>
              Herr talman! Jag känner lite grann pressen att hålla ett kort
              och koncist anförande i detta angelägna ärende, och vi diskuterar
              biblioteken och språkfrågorna.
            </seg>
          </u>
          <u xml:id="i-19142ea463efa998-577" prev="i-19142ea463efa998-576" who="Q5213808">
            <seg>
              Jag skulle vilja säga, vilket har sagts här förut, att vi i betänkandet
              inte direkt har skrivit att bibliotek behöver kärlek. Men vi kan
              uttala att de avgiftsfria biblioteken har en viktig roll för att
              främja läsandet och nå nya grupper av läsare. Precis som har sagts
              tidigare och som klart uttrycks i betänkandet kommer bibliotekslagen
              att utvärderas under mandatperioden. Syftet, vilket också framkommer
              i efterföljande meningar, med detta är att stärka bibliotekens
              roll samt att säkerställa tillgängligheten och avgiftsfriheten
              i framtiden. Det är ett ganska viktigt uttalande.
            </seg>
          </u>
          <u xml:id="i-19142ea463efa998-578" prev="i-19142ea463efa998-576" who="Q5213808">
            <seg>
              Jag ska bara kortfattat framföra några ytterligare kommentarer
              om detta eftersom frågan om bland annat planer och statistik har
              efterfrågats i debatten här och också tas upp i betänkandet.
            </seg>
          </u>
          <u xml:id="i-19142ea463efa998-579" prev="i-19142ea463efa998-576" who="Q5213808">
            <seg>
              För ett tag sedan besökte jag stadsbiblioteket i Norrköping.
              Det är ett ganska stort bibliotek men också väldigt levande. Norrköpings
              stadsbibliotek sätter, vad jag förstår, Norrköpingsborna och människor
              i Norrköpings omnejd i läsning. När jag var där kunde jag se att
              det på biblioteket finns väldigt mycket. Det finns barnavdelning,
              IT-avdelning som ständigt byggs ut och medborgarservice. Där hålls
              föreläsningar, seminarier och något som man kallade köksbordssamtal.
              Det fanns till och med restaurang och kafé i anslutning till biblioteket.
              Även en del samhällskontor finns där. Det är väldigt levande och
              omfattande. Det är precis så som jag vill att ett bibliotek ska
              vara.
            </seg>
          </u>
          <u xml:id="i-19142ea463efa998-580" prev="i-19142ea463efa998-576" who="Q5213808">
            <seg>
              Biblioteken är viktiga i utvecklingen av vårt kunskapssamhälle,
              vilket också har sagts här tidigare. Men det förändrade samhället
              ställer också nya krav på bibliotekens tjänster. Biblioteken måste
              få vara en självklar plats på den politiska agendan. Den nuvarande
              bibliotekslagen ska utvärderas. Bakom detta döljer sig naturligtvis
              ett antal frågor om utveckling av biblioteksväsendet. Jag menar
              att det behövs en gemensam och samlad bibliotekspolitik i vårt
              land, en vision och en politik som uppmärksammar och utvecklar
              bibliotekens roll i kunskapssamhället.
            </seg>
          </u>
          <u xml:id="i-19142ea463efa998-581" prev="i-19142ea463efa998-576" who="Q5213808">
            <seg>
              Då kan man fundera på varför det behövs en utvärdering och en
              nationell vision. Det finns många svar på det, och jag ska inte
              gå in på alla här.
            </seg>
          </u>
          <u xml:id="i-19142ea463efa998-582" prev="i-19142ea463efa998-576" who="Q5213808">
            <seg>
              Biblioteken är en kulturell mötesplats och också en kunskapsinstitution
              som inte har blivit mindre viktig. Biblioteken sammantaget tar
              varje år emot kanske 100 miljoner besök i vårt land, och 65 procent
              av befolkningen besöker någon gång under året biblioteket. 91
              procent av invånarna anser att biblioteken är viktiga för att
              ett modernt samhälle ska fungera.
            </seg>
          </u>
          <u xml:id="i-19142ea463efa998-583" prev="i-19142ea463efa998-576" who="Q5213808">
            <seg>
              Precis som det anges i betänkandet finns det både goda exempel
              och intressanta projekt och initiativ som kan betyda mycket för
              utvecklingen av biblioteken. En annan utmaning och till viss del
              också ett problem är det som någon belyste tidigare i debatten,
              nämligen att det finns många olika nivåer och många olika huvudmän
              kommuner, landsting, högskolor, organisationer och företag. Det
              är en mångfald som är berikande och som naturligtvis ska värnas.
              Som komplement till denna mångfald behövs ett sammanhållet ansvar
              och en sammanhållen politik för biblioteken på nationell nivå,
              vilket saknas i dag.
            </seg>
          </u>
          <u xml:id="i-19142ea463efa998-584" prev="i-19142ea463efa998-576" who="Q5213808">
            <seg>
              Kulturrådet sammanställer statistik men har egentligen inget
              ansvar för uppföljning av denna statistik. Kungliga biblioteket
              har ansvar för forskningsbibliotek, medan Skolverket och Myndigheten
              för skolutveckling ansvarar för skolbibliotek. Bristen på denna
              sammanhållna politik gör att det är svårt att skapa sig en helhetsbild
              av bibliotekens situation. Kunskapsinhämtningen blir därför bristfällig
              och splittrad. Ett samlat nationellt ansvar menar jag kommer i
              spåren av en utvärdering av bibliotekslagen. Det skulle ge alla
              bibliotek oavsett huvudman bättre förutsättningar att utvecklas
              till framgångsrika aktörer i det framtida samhället. Bibliotekens
              betydelse för folkbildningen ska inte underskattas. Därför är
              det självklart för oss att det också i framtiden ska vara avgiftsfritt
              att låna böcker.
            </seg>
          </u>
          <u xml:id="i-19142ea463efa998-585" prev="i-19142ea463efa998-576" who="Q5213808">
            <seg>
              De här frågorna blir säkert en del av Kulturutredningen, men
              jag ser dem också som en del av den aviserade utvärderingen av
              just bibliotekslagen.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 8
          </note>
          <note>
            Övriga punkter
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 5
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 11
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            13 § Beslut om förlängd motionstid och motionsrätt
          </note>
          <note>
            Kammaren biföll talmannens förslag att motionstiden för denna
            skrivelse skulle förlängas till måndagen den 31 mars.
          </note>
          <note>
            Kammaren biföll talmannens förslag att motioner fick väckas på
            dessa redogörelser.
          </note>
          <note>
            14 § Bordläggning och beslut om motionsrätt
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            dessa skrivelser.
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 mars
          </note>
          <note>
            Leif Pettersson
          </note>
          <note>
            Ulla Andersson
          </note>
          <note>
            Eva Johnsson
          </note>
          <note>
            Ulla Andersson
          </note>
          <note>
            Patrik Björck
          </note>
          <note>
            Désirée Pethrus Engström
          </note>
          <note>
            Pia Nilsson
          </note>
          <note>
            Amineh Kakabaveh
          </note>
          <note>
            Siw Wittgren-Ahl
          </note>
          <note>
            Wiwi-Anne Johansson
          </note>
          <u xml:id="i-19142ea463efa998-586" prev="i-19142ea463efa998-576" who="Q5213808">
            <seg>
              Elina Linna
            </seg>
          </u>
          <note>
            Eva Olofsson
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 18 mars.
          </note>
          <note>
            16 § Anmälan om frågor för skriftliga svar
          </note>
          <u xml:id="i-19142ea463efa998-587" prev="i-19142ea463efa998-576" who="Q5213808">
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 13 mars
          </note>
          <note>
            Hans Rothenberg
          </note>
          <note>
            Birgitta Ohlsson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Marianne Berg
          </note>
          <note>
            Johan Pehrson
          </note>
          <u xml:id="i-19142ea463efa998-588" prev="i-19142ea463efa998-576" who="Q5213808">
            <seg>
              Louise Malmström
            </seg>
          </u>
          <note>
            Patrik Forslund
          </note>
          <note>
            Carin Runeson
          </note>
          <note>
            Leif Pettersson
          </note>
          <note>
            Tomas Eneroth
          </note>
          <note>
            Patrik Forslund
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 mars.
          </note>
          <note>
            17 § Kammaren åtskildes kl. 16.34.
          </note>
          <u xml:id="i-19142ea463efa998-589" prev="i-19142ea463efa998-576" who="Q5213808">
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
