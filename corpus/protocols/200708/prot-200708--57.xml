<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--57</head>
          <docDate when="2008-01-24">2008-01-24</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:57
          </note>
          <note>
            Torsdagen den 24 januari
          </note>
          <note>
            Kl. 12:00 - 17:08
          </note>
          <note>
            1 § Justering av protokoll
          </note>
          <note>
            Justerades protokollet för den 18 januari.
          </note>
          <note>
            2 § Anmälan om kompletteringsval till utskott
          </note>
          <note>
            Andre vice talmannen meddelade att Miljöpartiet de grönas riksdagsgrupp
            på grund av uppkomna vakanser anmält Mats Pertoft som suppleant
            i finansutskottet och Helena Leander som suppleant i civilutskottet.
          </note>
          <note>
            Andre vice talmannen förklarade valda till
          </note>
          <note>
            suppleant i finansutskottet
          </note>
          <note>
            suppleant i civilutskottet
          </note>
          <note>
            3 § Anmälan om inkomna uppteckningar från EU-nämndssammanträde
          </note>
          <note>
            Andre vice talmannen anmälde att uppteckningar från EU-nämndens
            sammanträde fredagen den 7 december inkommit.
          </note>
          <note>
            4 § Svar på interpellationerna 2007/08:282 och 285 om Norrsundets
            Bruk
          </note>
          <note type="speaker">
            Anf. 1 Näringsminister MAUD OLOFSSON (c):
          </note>
          <note>
            Fru talman! Raimo Pärssinen och Ulla Andersson har i liknande
            interpellationer frågat mig om jag avser att kontakta den intressent
            som vill köpa fabriken i Norrsundet, att besöka fabriken, att
            utse en förhandlingsperson, att kontakta den finske industri-
            och handelsministern, att föra fler samtal med Stora Ensos koncernledning
            samt att vidta åtgärder för att skärpa konkurrenslagstiftningen
            för att begränsa problemen med monopsoni.
          </note>
          <note>
            Det här är andra gången jag står i riksdagen och svarar på frågor
            från Raimo Pärssinen och Ulla Andersson om nedläggningen av massabruket
            i Norrsundet.
          </note>
          <note>
            Sedan den 27 november, då vi senast stod här och diskuterade
            situationen i Norrsundet, har jag och mina medarbetare haft många
            kontakter, bland annat med Stora Ensos ledning. Den 10 december
            träffade sju fackliga förtroendemän från Norrsundet min statssekreterare
            Jöran Hägglund, och det var ett mycket bra möte. Den synen delas
            också av de deltagande från facken. Jöran Hägglund ska också på
            mitt uppdrag besöka Norrsundet, något jag själv tyvärr inte har
            möjlighet att göra.
          </note>
          <note>
            I mina kontakter med Stora Enso har jag fokuserat på att företaget
            tar sitt ansvar för de anställda i Norrsundet och att de tillför
            de resurser som behövs i omställningsarbetet. Jag har naturligtvis,
            som jag sagt tidigare, ställt frågan om försäljning av fabriken.
            Men Stora Enso vill inte sälja, och jag kan inte tvinga dem att
            göra det. Det är företagen själva som fattar beslut om både försäljningar
            och nedläggningar av företag. Jag varken kan eller ska ingripa
            i enskilda företags marknadsmässiga beslut.
          </note>
          <note>
            Jag har ett mycket stort förtroende för de aktörer som jobbar
            på lokal och regional nivå, och den här regeringen arbetar för
            att öka det lokala och regionala inflytandet och möjligheten att
            växa utifrån sina egna förutsättningar. Jag tror helt enkelt att
            den bästa kompetensen, och kunskaperna om vad som behövs just
            i det här fallet, redan finns i regionen. Därför har regeringen
            gett Länsstyrelsen i Gävleborgs län, med landshövding Barbro Holmberg,
            i uppdrag att samordna arbetet och hjälpa till i diskussionerna
            med facket och företagsledningen. Ekonomiska resurser för den
            regionala och lokala nivån finns redan genom strukturfonderna
            och länsanslagen.
          </note>
          <note>
            Självklart är det viktigt att vi har en väl fungerande virkesmarknad
            där marknadens aktörer konkurrerar på lika villkor, allt i enlighet
            med de spelregler som vi tillsammans satt upp. EG-rätten liksom
            den svenska konkurrenslagen innehåller redan förbud mot missbruk
            av en dominerande marknadsställning respektive mot otillåtna konkurrensbegränsande
            samarbeten, så kallade karteller, så i det avseendet finner jag
            ingen anledning att vidta några åtgärder. Vid misstanke om överträdelser
            av förbuden kan en anmälan göras till Konkurrensverket, som i
            sin tur gör en bedömning av den misstänkta överträdelsen och huruvida
            det finns tillräcklig grund för att gå vidare i ärendet med en
            process i domstol.
          </note>
          <note>
            Slutligen vill jag än en gång försäkra Raimo Pärssinen och Ulla
            Andersson om att regeringen gör vad den kan för att hjälpa till
            i Norrsundet och noggrant följer utvecklingen där.
          </note>
          <note type="speaker">
            Anf. 2 RAIMO PÄRSSINEN (s):
          </note>
          <note>
            Fru talman! Jag skulle vilja börja med att tacka näringsministern
            för svaret, även om inte alla svar fanns med.
          </note>
          <note>
            Det är mycket som har hänt under tiden från den förra interpellationen
            till i dag. Men tyvärr kan vi konstatera att det som har hänt
            bara har hänt i Finland. I Finland finns det en mycket aktiv regering
            som gör väldigt mycket för att ställa resurser till förfogande
            just för den stora omstrukturering som Stora Enso befinner sig
            i. Jag tänker återkomma till det.
          </note>
          <note>
            Först vill jag tala om de enkla frågorna, som Maud Olofsson konstigt
            nog inte svarade på. Bara en sådan enkel sak som att Pappersfacket
            i Norrsundet med ordförande Örjan Larsson i spetsen bjöd in näringsministern
            via ett brev att besöka fabriken men, hör och häpna, inte har
            fått en enda rad till svar. Maud Olofsson säger att statssekreteraren
            i stället ska besöka Norrsundet därför att hon själv inte har
            möjlighet att göra det. Då kan man fråga sig: Varför är det så
            omöjligt? Fabriken ligger ju bara en liten bit norr om Gävle.
            Som representant för regeringen reser Maud Olofsson världen runt.
            Det går jättebra, det. Men Norrsundet undviker hon. Det är nästan
            så att man kan misstänka att det känns obehagligt för Maud Olofsson
            att åka till Norrsundet.
          </note>
          <note>
            Statssekreteraren har inte hört av sig till de anställda, trots
            att det har gått tre månader sedan nedläggningsbeskedet lämnades
            av Stora Enso. I svaret säger Maud Olofsson att regeringen gör
            vad den kan. Då kan man väl åtminstone besvära sig att ta kontakt
            med facket och de anställda. Nu har man återigen från Norrsundet
            skickat ett brev där man vädjar om kontakt för eventuell hjälp
            av regeringen.
          </note>
          <note>
            Pappersfacket skriver och frågar vad som har hänt efter den 10
            december då man uppvaktade statssekreteraren: Vi fackliga pratar
            om att regeringen kan bistå med hjälp för att hitta ersättningsjobb
            till Norrsundet, därför att ni i regeringen har kontaktnät och
            kunskaper för att hitta företag som behöver utvecklas och etableras
            på annan ort. Hoppas på en fortsatt kontakt.
          </note>
          <note>
            I dag har alltså regeringen gett landshövding Barbro Holmberg
            i uppdrag att samordna arbetet och hjälpa till i diskussionen
            mellan fack och företagsledning. Vi kan jämföra det med den finska
            regeringen som redan den 15 november förra året tillsatte en arbetsgrupp
            på grund av Stora Ensos nedläggningsbeslut i Finland. Då kan man
            ställa sig frågan: Varför kan den regeringen agera så mycket snabbare
            än vår?
          </note>
          <note>
            Maud Olofsson säger i svaret att hon har fokuserat på att Stora
            Enso tar sitt ansvar för de anställda i Norrsundet. Då kan man
            fråga sig: Vilka krav har Maud Olofsson ställt på Stora Enso?
            När gjorde hon det? Och varför fokuserar inte näringsministern
            på sitt eget ansvar såsom ansvarig i regeringen för den här typen
            av frågor?
          </note>
          <note>
            I Finland skjuter Stora Enso och regeringen till resurser motsvarande
            60 miljoner euro. Statsminister Vanhanen tog direkt ett initiativ
            genom att den finska staten ökade stödet till näringspolitiska
            åtgärder för orter som drabbas av strukturomvandling. Vanhanen
            motiverar det ökade stödet med att på de två orter som drabbas
            av Stora Ensos nedläggning i Finland ska industriell verksamhet
            få fortsätta. Maud Olofsson har inte ens orkat ta kontakt med
            de drabbade orterna.
          </note>
          <note>
            Finlands finanspolitiska ministerutskott anser det nödvändigt
            att Stora Enso strävar efter att hitta ersättande verksamhet och
            stärker samtidigt regeringens beredskap i Finland att diskutera
            fortsatta åtgärder med bolaget. Maud Olofsson skriver i svaret
            att hon varken kan eller ska ingripa.
          </note>
          <note>
            Återigen mina frågor: Vad gör regeringen? Tänker Maud Olofsson
            besvära sig med att göra ett litet besök uppe i Norrsundet?
          </note>
          <note type="speaker">
            Anf. 3 ULLA ANDERSSON (v):
          </note>
          <note>
            Fru talman! Tack, näringsministern, för svaret, även om jag tycker
            att det är tråkigt att det har tagit så här lång tid, eftersom
            vi interpellerade i början av december och det här är en mycket
            viktig fråga för människorna i Norrsundet och för hela samhället,
            så klart, eftersom det pågår en stor påverkan på pappersindustrin
            som får väsentliga konsekvenser.
          </note>
          <note>
            Att vi återigen står här är också ett sätt att visa på betydelsen
            av den här frågan från vår sida. I den tidigare debatten som var
            den 27 november sade näringsministern att hon kanske hade mer
            erfarenhet än många andra av nedläggningar och att hon hade en
            stor förståelse för vad som kan hända och hur det känns. Vidare
            sade näringsministern att hon ville skapa framtidstro, att regeringen
            hade ett ansvar för att ge landsbygden ökade inkomster och möjligheter.
            Och hon pratade om vikten av att regeringen hjälpt till med de
            resurser som ställts till förfogande. I och för sig framkom det
            senare i debatten att det inte var några nya resurser, utan att
            det var tidigare lagda resurser i strukturfonderna, så det var
            inga nya pengar som hade tillkommit efter nedläggningen av Norrsundet.
          </note>
          <note>
            Hon sade vidare att hon skulle följa frågan. Dessutom påpekade
            näringsministern, precis som hon gör här i dag, att det är lokalt
            och regionalt som man vet bäst i sådana här frågor.
          </note>
          <note>
            Nu har det gått tre månader sedan beslutet togs och två månader
            sedan den förra debatten. Hur har då näringsministern använt sin
            förståelse och sin erfarenhet i denna fråga, och hur har hon skapat
            framtidstro? Jo, hon har utsett Barbro Holmberg att tala med fack
            och fabriksledning, och det är bra. Hon kan säkert göra ett bra
            jobb och har erfarenheter och kontaktnät som är nödvändiga.
          </note>
          <note>
            Statssekreteraren ska ha tagit emot fackliga representanter på
            ett möte, ett möte som facken själva tog initiativ till. Det var
            ett bra möte, enligt näringsministern, men det framkommer inte
            alls av handlingen hur.
          </note>
          <note>
            Nu ska också statssekreteraren åka till Norrsundet. Men facken
            vet ingenting om detta. Och näringsministern har fortfarande inte
            svarat på den inbjudan och det brev som hon har fått från facken.
            Såvitt jag vet har näringsministern eller Näringsdepartementet
            inte heller på något vis varit i kontakt med Gävle kommun, den
            ort som påverkas mest av denna nedläggning. Hon har, som hon uttryckte
            i den förra debatten, talat med Stora Ensos ledning, vilket hon
            ansåg vara en ren rutinfråga.
          </note>
          <note>
            Låt mig då säga till näringsministern att detta känns rätt magert.
            Efter jul och nyår är det alltid populärt med bantningskurer.
            Men låt mig säga att detta är helt fel metod. Stora håller på
            med en utsvältning av de anställda och samhället Norrsundet. Då
            passar näringsministerns magra kur inte in här.
          </note>
          <note>
            Raimo Pärssinen talade alldeles nyss om Finland och hur man har
            arbetat där. Där är det faktiskt en partikamrat till Maud Olofsson
            som har agerat på ett helt annat sätt och visat vilket ansvar
            en regering har när det sker något som detta.
          </note>
          <note>
            Redan den 15 november tillsatte statsministern i Finland en arbetsgrupp
            för att se hur man kunde möta de förändringar som pappersindustrin
            stod inför. Man har satt in näringspolitiska stödåtgärder direkt
            riktade till de orter som är drabbade. Man går in med omställningsskydd
            och utbildningsverksamhet. Finska staten går in med 500 miljoner
            kronor, och Stora Enso går in med ungefär 100 miljoner kronor.
            Dessutom har man lagt in extra pengar i strukturfonderna efter
            Storas besked.
          </note>
          <note>
            Men vad gör vår regering? Man utser en person som ska tala med
            facken och Stora Ensos ledning. Det är vad jag kan få ut av näringsministerns
            svar. Man planerar också ett besök av statssekreteraren.
          </note>
          <note>
            Såvitt jag vet har näringsministern inte varit i kontakt med
            någon av de orter som har drabbats. Låt mig därför säga att jag
            känner en viss besvikelse. Det är tydligen lätt att åka runt och
            tala om att jobben kommer och att det går bra för Sverige. Men
            när det kommer till kritan prövas vännen i nöden, och den vännen
            är tydligen inte näringsministern.
          </note>
          <note type="speaker">
            Anf. 4 JAN ANDERSSON (c):
          </note>
          <note>
            Fru talman! Vid denna typ av nedläggningar, när det handlar om
            en industri av processkaraktär som den stora och dominerande arbetsgivaren
            på en mindre ort, tror jag att vi alla är överens om att problemen
            och verkningarna lokalt är väldigt stora och omvälvande.
          </note>
          <note>
            Men när vi har den här typen av debatt tror jag också att det
            är viktigt att vi tittar på vad som är orsaken. Orsaken står inte
            att finna lokalt. Orsaken står inte att finna i om näringsministern
            besöker platsen eller ej. Virkesråvaran är en begränsad resurs.
            Skogen växer inte fortare för att kapaciteten i industrin ökar.
          </note>
          <note>
            Man kan titta på siffror från SCB över produktivitetsutvecklingen
            när det gäller pappers- och massaindustrin. 1990 var produktionen
            per årsanställd 439 ton. 2006 var produktionen per årsanställd
            957 ton. Det är mer än en fördubbling under en 15-årsperiod. Vi
            fördubblar produktiviteten per anställd, men vi har fortfarande
            lika många hektar kvar som producerar råvara. Egentligen har vi
            inte lika många hektar kvar eftersom vi faktiskt har ett minskande
            antal hektar som producerar skog till vår industri.
          </note>
          <note>
            Med tanke på det vill jag rikta en fråga till Ulla Andersson
            när det gäller Vänsterpartiets inställning till Skogsstyrelsens
            förslag om att avsätta ytterligare 450 000 hektar för skogsskydd.
            Jag kan förstå att Ulla Andersson preliminärt ställer sig bakom
            Skogsstyrelsens förslag att undandra ytterligare 450 000 hektar
            från skogsproduktion. Hur för Ulla Andersson diskussionen med
            folket i till exempel Norrsundet när vi vet att en av huvudorsakerna
            i detta sammanhang är att just vedråvaran är en flaskhals när
            det gäller industrin?
          </note>
          <note>
            Områdesskyddet och reservaten är inte det enda som naggar på
            råvarutillgången. Vi vet att Ryssland kämpar stenhårt för att
            skydda sitt timmer på hemmaplan med tullar och genom att göra
            det mer komplicerat att föra ut råvaran.
          </note>
          <note>
            Jag tror att det är jätteviktigt att vi har dessa lite större
            samband klara för oss när vi diskuterar denna typ av nedläggningar.
          </note>
          <note>
            Pappers- och massaindustrin säljer på en global marknad. För
            svensk del samlar vi råvaran från närområdet, och närområdet är
            Östersjöregionen. När det gäller tillgången på råvara är vi inte
            isolerade till Sverige.
          </note>
          <note>
            Men det skulle vara jätteintressant att höra Ulla Anderssons
            reflexioner kring detta att sätta av mer produktiv skogsmark samtidigt
            som vi vet att råvaran är en trång sektor.
          </note>
          <note type="speaker">
            Anf. 5 Näringsminister MAUD OLOFSSON (c):
          </note>
          <note>
            Fru talman! Jag tycker att det som Jan Andersson tar upp i sitt
            inlägg är väldigt viktigt. Man måste förstå vad som händer ute
            i världen och på marknaden om man ska förstå de förändringar som
            sker inom företagsvärlden.
          </note>
          <note>
            Dollarkursen är som den är. Det innebär stora förändringar för
            skogsindustrin. Det är klart att det påverkar Sveriges möjligheter
            att också ha förädling. En annan sak är virkeskostnaden, precis
            som Jan Andersson säger.
          </note>
          <note>
            Den diskussion som vi för och som kanske har störst betydelse
            för den här typen av etableringar handlar om tullförändringar
            som Ryssland har infört. Både jag och andra statsråd har haft
            mycket tuffa diskussioner med Ryssland. Jag blev lovad för ungefär
            ett år sedan av ministern Ivanov att man inte skulle införa dessa
            tullar. Men det gör man ändå. Vi för nu djupgående diskussioner
            med Ryssland för att förändra detta. Men det är en diskussion
            som ännu inte är färdig. Men det påverkar möjligheterna, och det
            är precis det som Stora Enso också hänvisar till.
          </note>
          <note>
            Det är också viktigt hur stor tillgång till skogsråvara i övrigt
            som man får. Det måste finnas tillgång till skogsråvara till priser
            som gör det lönsamt att förädla. Därför tycker jag att det är
            viktigt att inse att det inte bara är antalet interpellationer
            i denna riksdag som avgör om människor i Norrsundet har jobben
            kvar utan att det är hur det ser ut på marknaden som avgör detta.
          </note>
          <note>
            Jag tror också att det är viktigt att säga att det måste vara
            företagen som tar de företagsekonomiska besluten. Vi vet från
            historien att när vi har varit duktiga på att rationalisera, när
            vi har varit duktiga på att effektivisera vår produktion och när
            vi har ökat produktiviteten har vi också skapat de långsiktiga
            jobben. Det är alltid näringslivet som måste fatta dessa beslut.
            Det är inte vi politiker bäst på. Men där har vi lite olika inställningar.
            Ni är mer positiva till den statliga inblandningen än vad vi som
            tror på marknadsekonomin är.
          </note>
          <note>
            När det gäller resurser har vi en annan ordning än Finland. Framför
            allt har vi en annan ordning jämfört med vad Socialdemokraterna
            hade. Vi har gett mer pengar till regionerna därför att vi tycker
            att dessa pengar ska finnas där i händelse av den här typen av
            förändringar. Då ska resurserna finnas ute i länen, då ska resurserna
            finnas på länsstyrelsen. Länsstyrelsen är statens förlängda arm
            i fråga om detta. Det är också därför som vi har haft en ständig
            dialog med länsstyrelsen men i dag har formaliserat detta uppdrag
            till Barbro Holmberg och Länsstyrelsen i Gävleborg. Det är betydande
            resurser som finns inom strukturfondsarbetet.
          </note>
          <note>
            Sedan tycker jag att det är intressant att lyssna på Socialdemokraterna
            och Vänsterpartiet. På det ena mötet står man och klagar över
            att jobben läggs ned, att man värnar de anställda och så vidare.
            På nästa möte står man och säger något helt annat: Nu ska vi höja
            energipriserna, nu ska vi höja råvarukostnaderna och nu ska vi
            se till att vi klämmer åt företagen. Jag har bara ett råd att
            ge. Säg samma sak på alla möten! I slutändan kommer folk att höra
            på er på alla dessa möten, och de här sakerna går inte ihop.
          </note>
          <note>
            Jag tror att det är jättebra att vi nu dels försöker, som jag
            har gjort, sätta press på Stora Enso att tillföra resurser för
            att hjälpa till i omställningen den skyldigheten har de, och det
            har de lovat att göra dels backar upp det med regionala resurser
            som vi har tillfört från statens sida. Det behövde vi inte göra,
            för det hade vi redan gjort. I Finland var man tvungen att göra
            detta. Men vi ska också lita till att de generella åtgärderna
            som nu ger effekt också i Gävleborg, med en förbättrad arbetsmarknad,
            är ett bra stöd för människor som behöver nya jobb. Vi ser en
            mycket positiv utveckling där sysselsättningen ökar, företagen
            investerar och så vidare. Det gäller Gävleborg och hela det övriga
            landet också, vilket är mycket glädjande.
          </note>
          <note type="speaker">
            Anf. 6 RAIMO PÄRSSINEN (s):
          </note>
          <note>
            Fru talman! Vi ska titta på orsakerna. Vi ska titta på villkoren
            som finns för skogsindustribranschen. Självklart är det så, men
            det är nästan så att man misstänker att det står två försvarsadvokater
            här för Stora Ensos agerande. Det kan naturligtvis vara omständigheter
            som tvingar företag att göra förändringar. Vi ska inte ha någon
            statlig inblandning, säger Maud Olofsson. Det är det som skiljer
            oss åt.
          </note>
          <note>
            Jag har tidigare ställt frågan om Maud Olofsson har varit i kontakt
            med sin finske regeringskollega. Varför undviker hon den frågan?
            Varför svarar Maud Olofsson inte på det? Det kan ju dyka upp bra
            tips därifrån också, som kan leda till aktivitet även hos vår
            regering. Det är inte så, Maud Olofsson, att alla andra utom regeringen
            ska vara aktiva.
          </note>
          <note>
            Maud Olofsson har stort förtroende för de lokala aktörerna. Det
            har vi också. Det är de som får slita med frågan om ersättningsjobb.
            De gör sitt bästa och jobbar efter sina förutsättningar. De har
            den bästa kompetensen och kunskapen. Det finns i regionen, säger
            ministern. Men har det aldrig slagit Maud Olofsson att de kanske
            behöver hjälp med en större överblick, sådant som är traditionellt
            arbete från regeringar i många länder? De kanske behöver hjälp
            med ett större kontaktnät, hjälp att tillföra mer kunskaper eller
            varför inte hjälp med att knyta till sig speciella kompetenser.
            Ge dem mer resurser, helt enkelt! Men passiviteten från Maud Olofssons
            sida är slående. Det ska inte vara någon statlig inblandning.
          </note>
          <note>
            Hon pratar brett om villkoren för näringslivet. Det är jätteviktigt.
            Men nu är frågan: Vad gör regeringen för att stötta situationen
            i Norrsundets Stora Enso? Vad gör regeringen exakt? Det ligger
            pengar ute på regionen. Det gjorde det förut också. Maud Olofsson
            säger att hon har satt press på Stora Enso. Hur då? Vilka krav
            ställde hon?
          </note>
          <note>
            Det är de generella åtgärderna som ger jobb, säger hon. Ja, naturligtvis
            är det så. Men det kommer att hända saker även i framtiden som
            kommer att kräva större insatser gemensamt från staten Sverige.
          </note>
          <note>
            I dag kan vi läsa i Svenska Dagbladet att Ericssons fabrik i
            Gävle med 900 anställda är satt under lupp och ifrågasatt av analytiker.
            Betyder det att om det oerhörda skulle inträffa så är det generella
            åtgärder och resurserna som finns i regionen som ska fixa det
            också medan Maud Olofsson och regeringen sitter med armarna i
            kors och säger att marknaden fixar det?
          </note>
          <note>
            Det som skiljer oss åt är att vi kräver en aktiv näringspolitik.
            Vi vet att vi kan hjälpa varandra om vi gör det från en gemensam
            utgångspunkt, det vill säga från statens sida. Men det är det
            Maud Olofsson säger att hon inte är beredd att göra.
          </note>
          <note>
            Det är klart att det är andra förutsättningar i Finland. Det
            är ett annat land och en annan kultur. Men där har man åtminstone
            gått ut och sagt att man i den svåra situation som är nu går in
            med stödåtgärder för att underlätta omställning och utbildning
            och för att skaffa nya kunskaper och nya jobb. Det är inget man
            bara sprider ut. Resurserna finns om man har bra idéer som kan
            omsättas och leda till andra verksamheter.
          </note>
          <note>
            Hela landet är betjänt av en aktiv näringspolitik men även av
            en aktiv regering som engagerar sig och går och stöder drabbade
            regioner.
          </note>
          <note>
            Fru talman! Maud Olofsson skryter om att Sverige ska bli världens
            bästa företagarland. Men när det bränner till och blir skarpa
            lägen ser vi inget annat än passivitet då regeringen hänvisar
            till andra aktörer.
          </note>
          <note type="speaker">
            Anf. 7 ULLA ANDERSSON (v):
          </note>
          <note>
            Fru talman! Jag funderade lite på det Maud Olofsson sade. På
            något vis hade hon förutsett att detta skulle ske och lagt ut
            extra pengar till regionerna av just den anledningen. Det är rätt
            märkligt, för när man tar kontakt med dem som är ansvariga i regionen
            hade de inte en aning om att pengarna skulle användas ifall Stora
            Ensos fabrik i Norrsundet skulle läggas ned, utan de har lovat
            pengarna till olika näringspolitiska insatser, till utbildning
            och så vidare. Maud Olofssons spådom nådde tydligen inte ända
            fram till regionen, vilket är att beklaga.
          </note>
          <note>
            Visst är det så att skogsindustrin står inför en omställning.
            Samtidigt vet vi att Stora Ensos fabrik i Norrsundet inte importerar
            virke från Ryssland, inte en stock. Samtidigt har fabriken haft
            en 20-procentig avkastning på insatt kapital de senaste åren.
            Att Stora Enso nu gör omstruktureringar handlar om att de vill
            minska sin egen efterfrågan en form av monopsoni i den industriella
            världen, alltså en sorts monopolsituation på efterfrågesidan.
          </note>
          <note>
            Allt detta står vi inför och ska hantera. Då krävs det en aktiv
            regering som tillsammans med parterna inom skogsindustrin sätter
            sig ned, tar gemensamma tag och tar ansvar för att se hur vi ska
            möta situationen, precis som man har gjort i Finland. Kan man
            inte komma på det själv kan man åtminstone lära av andra, Maud
            Olofsson.
          </note>
          <note>
            Maud Olofsson pratar om generella åtgärder och om att arbetslösheten
            går ned. Det är jättebra att arbetslösheten har sjunkit, men enligt
            era egna prognoser ska den återigen stiga. Ni har dessutom skurit
            ned kraftigt på vuxenutbildningen, och ni har inte satt in några
            näringspolitiska stödåtgärder på de orter som drabbas av dessa
            nedläggningar. Detta försvårar självklart för de lokala och regionala
            aktörerna.
          </note>
          <note>
            Lokalt har man efterfrågat en förhandlingsperson från regeringen,
            en person som har möjligheter, resurser och kontaktnät och som
            kan lyfta blicken både nationellt och internationellt. Det är
            en förmåga och möjlighet som man inte riktigt har på lokal nivå.
            Det kunde vara ett sätt att ta ansvar i frågan. Att näringsministern
            utser Barbro Holmberg är bra, precis som jag sade tidigare, men
            hon har också ett landshövdingsuppdrag och många andra arbetsuppgifter.
            Dessutom har hon inte pengar för att kunna jobba vidare med frågan.
          </note>
          <note>
            I nöden prövas vännen, sade jag i mitt förra inlägg. Jag kan
            konstatera att denna regering inte är vännen som behövs i nöden
            i Norrsundet. Det går inte att lösa problem genom att stå här
            och prata och inte göra några aktiva insatser. Det är inte lösningen
            för de anställda eller för samhället Norrsundet. Att aktivera
            sig, att visa att man bryr sig, att åka dit, att svara på brev
            och att göra det som kanske efterfrågas är att visa respekt för
            den situation de anställda och samhället Norrsundet befinner sig
            i. Det hade varit en fin gest av näringsministern och av den regering
            vi har.
          </note>
          <note>
            Men, Maud Olofsson, det finns fortfarande tid. Det har gått tre
            månader. Ni har en chans att speeda upp hastigheten, inse allvaret
            i det som sker och ta det ansvar ni faktiskt är satta att ta.
            Näringspolitiska insatser behövs. Det behövs en regering som tar
            ansvar när det sker saker i människors liv på orter och när hela
            samhället påverkas av förändringar.
          </note>
          <note type="speaker">
            Anf. 8 JAN ANDERSSON (c):
          </note>
          <note>
            Fru talman! Det sades från talarstolen att det låter som om här
            står två försvarsadvokater för Stora Enso. Här finns inga försvarsadvokater.
            Det här är heller ingen domstol. Det här är Sveriges riksdag,
            och vi har en debatt om skogsindustrin lokalt och i Östersjöregionen
            och Sverige.
          </note>
          <note>
            Jag sade i mitt första inlägg att produktiviteten fördubblats
            de senaste 15 åren. Som alla närvarande vet handlar det om processindustrier,
            vilket gör att man inte kan dra ned lite grann på takten, köra
            fyradagarsvecka eller något annat. Det är en verksamhet som pågår
            24 timmar om dygnet. Det innebär att man förr eller senare kommer
            till det läget att man behöver plocka bort en hel anläggning.
          </note>
          <note>
            Jag blir lite bekymrad när jag hör Ulla Andersson säga att den
            industrin inte importerar en enda pinne från Ryssland. Då tror
            jag inte att man riktigt förstått sambanden på virkesmarknaden
            i Östersjöregionen. Möjligen har man inte heller förstått sambandet
            mellan tillgången på virkesråvara och möjligheten att fortsatt
            driva industrin. Eller så kanske man har förstått sambanden, och
            det kanske är just därför Ulla Andersson inte svarar på min fråga
            när det gäller avsättningen av ytterligare 450 000 hektar.
          </note>
          <note>
            Ulla Andersson konstaterar att näringsministern har möjlighet
            till fler inlägg i debatten. Det har även Ulla Andersson. Då kanske
            hon kan svara på frågan hur hon ser på sambandet mellan att avsätta
            mer produktiv skogsmark och tillgången på virkesråvara för att
            fortsatt kunna ha en effektiv och stark industri för svensk del.
            Ta chansen och svara på den frågan i nästa inlägg!
          </note>
          <note type="speaker">
            Anf. 9 GUNNAR ANDRÉN (fp):
          </note>
          <note>
            Fru talman! Jag vill börja med att tacka för den ställda interpellationen
            och för svaret. Jag instämmer i det som Jan Andersson sagt tidigare.
          </note>
          <note>
            Jag har en fråga som går lite utanför det som nu debatteras.
            Hur ska vi rädda de kvarvarande jobben i Hallstavik? Det pågår
            stora nedläggningar i Seskarö, Utansjö och Norrsundet, och det
            är ett jätteproblem för dessa orter. Jag råkar vara vald för valkretsen
            Stockholms län, och där har vi en minst lika stor nedläggning
            på gång. Hela pappersmaskin nr 4 i Hallstavik ska nämligen läggas
            ned. Nästan 400 anställda ska bort.
          </note>
          <note>
            Holmens Bruk är ägare till Hallstavik. Då kan man fråga sig om
            de gör det av ondsinthet eller för att, som Jan Andersson och
            statsrådet varit inne på, anpassa sig så att de klarar övriga
            jobb i landet. Vi måste konstatera att marknaden tyvärr inte riktigt
            räcker till. Det är nedgång i efterfrågan, och det allra största
            problemet i detta sammanhang, utöver det som statsrådet nämnde,
            är dollarkursen i sig.
          </note>
          <note>
            Vi måste titta på sammanhangen. Hur ska vi rädda jobben i Hallstavik?
            Vi kan inte göra det genom att upprätthålla överproduktion på
            några andra håll, för då gräver vi vår egen grav. På det sättet
            tycker jag att statsrådets svar är utmärkt, nämligen att man inte
            går in och räddar jobb med konstgjorda medel. Man måste ta till
            andra medel så att de människor som drabbas i Hallstavik, på Seskarö,
            i Utansjö och så vidare blir skadeslösa. Man kan dock inte lova
            att de får fortsätta på samma sätt i framtiden. Det går inte,
            för då riskerar man jobben inte bara i Hallstavik utan också vid
            den nya pappersmaskinen i Kvarnsveden och var det nu kan vara.
          </note>
          <note>
            Vi har ett strukturellt problem som träder fram i samband med
            de olika nedläggningarna på Seskarö liksom i Utansjö, som av energiskäl
            flyttas till Sydafrika, och i Norrsundet, som har andra skäl.
            I Hallstavik handlar det till stor del om att man importerat mycket
            virke från Ryssland, vilket starkt påverkat produktionen där.
          </note>
          <note>
            Importen av råvara från Ryssland har ökat kraftigt under senare
            år. Den är nu ungefär 20 miljoner kubikmeter. Det motsvarar ungefär
            en femtedel av all råvara som används inom pappersindustrin, sågverken
            och så vidare. Om Ryssland ska skydda sin industri drabbar det
            i första hand Finland, och den finska pappersindustrin kommer
            att få en ordentlig lunginflammation.
          </note>
          <note>
            Vi kommer naturligtvis också att drabbas av detta. Därför är
            den mest angelägna frågan i denna intressanta interpellationsdebatt
            hur vi klarar råvaruförsörjningen så att vi blir konkurrenskraftiga,
            så att inte jobben i Hallstavik också försvinner; det gäller även
            Mörrum och orter längs hela Norrlandskusten.
          </note>
          <note>
            I Hallstavik har man producerat pappersmassa sedan 1913, och
            det vore tråkigt om produktionen upphörde. Det är dessutom Stockholms
            läns största industri och skulle drabba en ort på samma sätt som
            Norrsundet, Utansjö och Seskarö, även om den inte ligger så särskilt
            långt från Stockholms centrum och Sergels torg.
          </note>
          <note type="speaker">
            Anf. 10 Näringsminister MAUD OLOFSSON (c):
          </note>
          <note>
            Fru talman! Det som Gunnar Andrén och Jan Andersson säger är
            viktigt, nämligen att vi måste se vad som händer i världen. En
            ökad konkurrens om råvaran i världen, det faktum att andra länder
            investerar i den typen av produktion som har mycket snabbare omloppstid
            vad gäller produktion av råvara, ökade energikostnader genom att
            vi lägger kostnader på miljöstörande verksamhet i form av utsläppsrätter
            och annat samt att dollarn sjunkit med 40 procent sedan 2001 är
            några av orsakerna till att det behöver ske en strukturomvandling.
          </note>
          <note>
            Så är det på många områden. Vi behöver göra strukturomvandlingar.
            Det är jättetufft och jättebesvärligt varje gång det sker, på
            varje ort, för varje människa. Men Sverige har inte klarat sin
            ekonomi genom att säga att vi ska behålla allt precis som det
            varit tidigare. Inte ens de socialdemokratiska regeringarna har
            reagerat så. Nu gör man det i opposition och låtsas som om strukturomvandlingar
            inte är nödvändiga.
          </note>
          <note>
            Den bästa signal vi kan sända till människorna i hela Sverige
            är att tala om att vi måste skapa ett bra företagsklimat och se
            till att det finns tydliga drivkrafter till jobb och företagande.
            Det är den bästa garantin för att kunna utveckla jobben framöver.
            Till det behövs bra infrastruktur, bra forskning och utveckling
            samt bra stöd till utbildning för de anställda. Hela den delen
            behövs för att vi ska kunna vara väl rustade.
          </note>
          <note>
            När jag lyssnar på debatten kan jag konstatera att det finns
            två sätt att lösa detta på. Regeringen löser det genom kraftfulla
            åtgärder för att stödja företagandet, genom kraftfulla åtgärder
            för att öka drivkraften att komma tillbaka till jobb och genom
            kraftfulla åtgärder för forskning, utveckling och infrastruktur.
            Vi jobbar inte med paket varje gång en ort drabbas, utan vi ger
            resurser till länen så att de ska finnas där när de behövs.
          </note>
          <note>
            Jag kommer ihåg Stålverk 80 och allt som skedde kring det. Då
            satt man med akutlösningar hela tiden. Någonting har vi lärt oss
            av alla dessa akututryckningar, nämligen att det är bättre att
            rusta för eventuella nedläggningar än att komma i efterhand. Då
            frågar sig debattörerna hur jag kunde veta att Norrsundet skulle
            bli aktuellt. Det visste jag inte, men jag har rustat länsstyrelserna
            med resurser. I strukturfonderna finns 1,75 miljarder kronor.
            Kom alltså inte och säg att det inte finns pengar! Det finns rejält
            med resurser ute i länen att jobba med, och strukturfondspengarna
            finns till just för att klara den typen av omställningar.
          </note>
          <note>
            Det talas om att ha kontakt med staten. Landshövdingarna och
            länsstyrelserna är statens förlängda arm ute i våra län. Därför
            för vi hela tiden diskussioner med dem även om vi inte rapporterar
            till vare sig Vänsterpartiet eller Socialdemokraterna varje gång
            vi ringer. Vi för en dialog hela tiden, och vi ger resurserna
            och förtroendet till länsstyrelserna så att de kan jobba. När
            jag talar med mina finska kolleger inser jag att vi har en skillnad
            i strukturen även på det sättet.
          </note>
          <note>
            Vad är alternativet från Socialdemokraternas och Vänsterpartiets
            sida? Vad föreslår ni? Jo, ni tycker att resurstilldelningen ska
            centraliseras så att man kan jobba med akututryckningarna varje
            gång. I era budgetalternativ har ni minskade åtgärder för företagen.
            Ni har hårdare press på skogsråvaran. Ni tycker att det ska vara
            svårare att anställa. Ni vill ha högre energipriser. Ni vill dra
            ned på infrastrukturen. Ni vill ha minskade resurser till vägnätet.
          </note>
          <note>
            Jag skulle kunna ha en väldigt lång lista över sådant som är
            direkt fientligt mot den tillväxtpolitik som den här regeringen
            för. Det är de alternativen som människorna i Norrsundet ska lyssna
            till.
          </note>
          <note>
            Tror ni att minskningen av utanförskapet med 164 000 personer
            hade skett med den politik som bara ledde till att fler hamnade
            i utanförskap?
          </note>
          <note type="speaker">
            Anf. 11 RAIMO PÄRSSINEN (s):
          </note>
          <note>
            Fru talman! Nu börjar vi känna igen retoriken från Maud Olofsson.
            Retoriken nu börjar likna den vi hörde i valrörelsen.
          </note>
          <note>
            Vi kan konstatera att man uttrycker stöd och förståelse för hur
            företagen agerar. Men man kan inte tänka sig ett litet litet besök
            i Norrsundet.
          </note>
          <note>
            Ingen i denna kammare säger: Vi ska rädda alla jobb som finns.
            Nej, vi vet att det finns en stark strukturomvandling. Då gäller
            det att se till att det också finns resurser för att klara strukturomvandlingen,
            och då handlar det om de människor som finns där.
          </note>
          <note>
            Vad kan staten göra? Jo, staten kan faktiskt med en större samlad
            kunskap och större resurser finnas där och hjälpa till. Det handlar
            inte om att bygga upp en ny fabrik som ska tillverka samma sak,
            utan det handlar om att ställa upp i den här bygden i Gävleborg.
          </note>
          <note>
            Gävleborg är kanske inte Sveriges starkaste region när det gäller
            tillväxt och så vidare. Därför vore det väl smakligt om Maud Olofsson
            kunde skicka en regionalpolitisk tanke till Gävleborg i stället
            för att prata om generella åtgärder och om att det kommer att
            klara sig.
          </note>
          <note>
            Vad kommer denna regering att göra nu när konjunkturen vänder?
            Det talas om kraftfulla åtgärder. Ja, man har sänkt skatter och
            avgifter. De som har fått del av de kraftfullaste åtgärderna och
            som fått det kraftfullaste stödet från den här regeringen är faktiskt
            miljonärerna genom slopad förmögenhetsskatt. Också för de största
            villaägarna med de dyraste villorna vidtas kraftfulla åtgärder.
          </note>
          <note>
            Men vilket stöd får pappersarbetaren i Norrsundet från regeringen?
            Ja, det är generella åtgärder.
          </note>
          <note>
            Beträffande den framtidssatsning som Maud Olofsson jämt så glatt
            för fram kan vi också fråga om det är hushållsnära tjänster man
            ska syssla med i Norrsundet. Är det vad som är framtiden? Där
            kan man ju minsann från regeringens sida gå in och subventionera
            och lägga mycket pengar.
          </note>
          <note>
            Jag fick inga svar i dag, men vi återkommer.
          </note>
          <note type="speaker">
            Anf. 12 ULLA ANDERSSON (v):
          </note>
          <note>
            Fru talman! Den här interpellationsdebatten handlar om nedläggningen
            av Stora Ensos fabrik i Norrsundet och om regeringens ansvar när
            det gäller att agera i frågan.
          </note>
          <note>
            Vi kan alla se vad som händer i världen med anledning av skogsindustrin
            och konsekvenserna i det sammanhanget. Därmed blir den självklara
            frågan: Vilket ansvar tar regeringen för att möta detta?
          </note>
          <note>
            Jag kan inte se att vi har fått något svar på den frågan. I stället
            pratar Maud Olofsson om drivkrafter för arbete. Dessa drivkrafter
            som möter pappersindustrins arbetare i Norrsundet är sänkt a-kassa
            och sämre möjligheter till vuxenutbildning, eller hur, Maud Olofsson?
          </note>
          <note>
            Jag tror inte att människorna i Norrsundet får fler jobb bara
            därför att de blir hungrigare när de väl blir arbetslösa hungrigare
            i så måtto att man kanske, om det vill sig väldigt illa, inte
            ens har pengar till mat för dagen.
          </note>
          <note>
            Resurser till länen pratar Maud Olofsson också om. Men det är
            ju inte fråga om en enda krona extra på grund av fabriksnedläggningen
            i Norrsundet. Inte kan det väl vara så att regeringen har räknat
            med att sådana här stora fabriker ska läggas ned på varje ort
            och att den därför har tillskjutit extra pengar till strukturfonderna?
          </note>
          <note>
            Nej, Gävleborg ska möta det här med samma pengar som alla andra
            trots nedläggningar. Det tycker inte jag är att ta ansvar från
            regeringens sida.
          </note>
          <note>
            Maud Olofsson har läst våra budgetmotioner ungefär som fan läser
            Bibeln ursäkta uttrycket! men jag tänker inte gå in mer på det.
          </note>
          <note>
            Din regionalpolitik, Maud Olofsson, har hittills inneburit till
            exempel att en som bor i Gävleborg får 4 800 kronor mindre i plånboken
            genom era åtgärder jämfört med vad en som bor i Stockholm får.
          </note>
          <note>
            Jag tycker att Centerpartiet totalt har svikit regionalpolitiken,
            precis som man nu sviker de anställda i Norrsundet. I nöden prövas
            vännen. Centerpartiet har definitivt inte stått upp för pappersarbetarna
            i Norrsundet, vilket jag djupt beklagar.
          </note>
          <note type="speaker">
            Anf. 13 GUNNAR ANDRÉN (fp):
          </note>
          <note>
            Fru talman! Ibland måste man höja blicken. Jag noterar att det
            stöd som pappersarbetarna i Hallstavik, som jag råkar representera,
            har fått av övriga debattörer från Vänsterpartiet och Socialdemokraterna
            icke ens är mätbart. Det är lika svårt att bli arbetslös i Hallstavik
            som det är att bli arbetslös på någon annan ort i detta land.
          </note>
          <note>
            Jag menar att det gäller att ordentligt se framåt och rusta sig
            för att sådana här saker inte ska inträffa. Då måste man se till
            att vi har en bra energipolitik, att vi har en bra råvaruförsörjning,
            att vi har en bra transportpolitik och, inte minst, att vi har
            en bra utbildningspolitik så att vi får kvalificerad personal
            och kan konkurrera bra på marknaderna utomlands.
          </note>
          <note>
            Fru talman! Jag vill berätta här i kammaren att redan i morgon
            kommer vi i en liten folkpartidelegation ledd av fru talmannens
            kollega Liselott Hagberg att besöka Ortvikens pappersbruk i Sundsvall
            för att informera oss om just de här sakerna. Vi ska se till att
            svensk skogsindustri i framtiden står sig starkare än någonsin.
            Det är enda sättet att rädda jobben både i Hallstavik och på många
            andra håll.
          </note>
          <note>
            I den mån människor drabbas måste vi ha andra metoder. De jobb
            som inte längre är konkurrenskraftiga kan vi inte behålla. Statsrådet
            nämnde Stålverk 80. Det om något visade att det var väldigt bra
            att det som egentligen borde kallas för Storverk 80 aldrig kom
            till stånd, för det hade blivit det dyraste projektet med en produktion
            som inte någon i hela det här landet ville ha.
          </note>
          <note type="speaker">
            Anf. 14 Näringsminister MAUD OLOFSSON (c):
          </note>
          <note>
            Fru talman! Svensk skogsindustri är oerhört viktig för Sverige.
            Den står för mycket stora intäkter till vårt land. Ska vi klara
            det här framöver behöver vi ha effektiva företag. Vi måste satsa
            på forskning och utveckling. Vi måste höja produktiviteten både
            i förädlingsledet och i produktionsledet.
          </note>
          <note>
            Jag fick här förut en fråga som jag glömde att svara på, nämligen
            hur vi ska höja produktiviteten och hur vi ska förbättra. Ja,
            ett sätt är att använda gödsling för att öka produktiviteten i
            skogen att, som regeringen nu gör, se till att satsa resurser
            på forskning så att skogsråvaran kan användas på ett bättre sätt
            och så att vi kan använda den både till bränsle och till pappersmasseindustrin.
          </note>
          <note>
            Jag tror att det är viktigt att se att det finns två helt olika
            synsätt här mellan oppositionen och regeringen. Vi tror på en
            generell politik. Det fina med vår politik är att den ger resultat.
            Utanförskapet har minskat med 164 000 personer, och det blev 30
            000 fler företag under första halvåret 2007.
          </note>
          <note>
            Det finns en massa siffror som talar för den politik som vi för.
            Sedan är det jättetråkigt för dem som ännu inte har fått jobb.
            Men ni kan vara säkra på att vi kommer att fortsätta med att se
            till att den generella politiken hjälper människor att lämna utanförskapet
            och komma tillbaka till arbete.
          </note>
          <note>
            När vi diskuterar och använder våra resurser lägger vi ett ansvar
            på länsstyrelserna. Länsstyrelsen är staten i regionen. Länsstyrelserna
            har, som jag sagt, 1,75 miljarder kronor att använda i just det
            här arbetet. Det är det som är meningen med strukturfonderna.
            Jag vet det eftersom jag har jobbat med dem. Det är den diskussionen
            vi har på Europanivå.
          </note>
          <note>
            Jag tror att det är väldigt viktigt att se att det inte är fler
            interpellationer i riksdagen som kommer att leda till fler jobb
            i Norrsundet, utan det handlar om konkreta åtgärder för fler företag,
            en bättre skola och utbildning, mer forskning, en bättre infrastruktur,
            en stabil energipolitik och insatser för att stärka produktiviteten
            i våra svenska företag. Det är det som kommer att rädda svenska
            jobb, och det är det som gäller för Norrsundet och alla andra
            orter.
          </note>
          <note>
            De regionala klyftorna minskar nu tack vare regeringens politik.
            Det är jag som centerpartist otroligt stolt och glad över.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2007/08:283 om nedläggning av sågverket
            på Seskarö
          </note>
          <note type="speaker">
            Anf. 15 Näringsminister MAUD OLOFSSON (c):
          </note>
          <note>
            Fru talman! Kristina Zakrisson har frågat mig dels om jag anser
            att Sveaskog tar sitt regionalpolitiska ansvar när bolaget lägger
            ned verksamheten i ett samhälle på landsbygden som är helt uppbyggt
            kring sågverket, dels om jag avser att vidta några åtgärder för
            att sågverksindustrin på Seskarö ska kunna fortsätta.
          </note>
          <note>
            Sågverket på Seskarö ägs av Setra Group AB. Låt mig konstatera
            att Setra är ett självständigt bolag vars ledning och styrelse
            fattar de beslut som krävs för att driva verksamheten effektivt.
            Staten som ägare till Sveaskog AB, som i sin tur är hälftenägare
            till Setra, ska inte intervenera i Setras beslutsfattande. Därmed
            har jag egentligen svarat på Kristina Zakrissons frågor.
          </note>
          <note>
            Jag vill ändå säga att den del av industrin som har den svenska
            skogen som råvara är mycket viktig för välfärden i vårt land.
            Jag vet att omställningen för de orter som drabbas är smärtsam.
            Jag är dock helt övertygad om att de strukturförändringar och
            de utvecklingssatsningar som sker i den viktiga delen av vår svenska
            industri genomförs på rationella grunder och på ett sådant sätt
            att konkurrenskraften upprätthålls och att jobben säkras på sikt.
          </note>
          <note>
            Staten kan och ska medverka genom att ge företagsamheten goda
            utvecklingsmöjligheter. Det kan aldrig vara statens uppgift att
            genom att påverka de beslut olika företag fattar ta över det ansvar
            som ett framgångsrikt näringsliv har och ska ha.
          </note>
          <note>
            Jag har ett mycket stort förtroende för de aktörer som jobbar
            på lokal och regional nivå, och den här regeringen arbetar för
            att öka det lokala och regionala inflytandet och möjligheten att
            växa utifrån sina egna förutsättningar. Jag tror helt enkelt att
            den bästa kompetensen och kunskaperna om vad som behövs just i
            det här fallet redan finns i regionen. Därför har regeringen gett
            Länsstyrelsen i Norrbottens län, med landshövding Per-Ola Eriksson,
            i uppdrag att tillsammans med övriga intressenter följa och samordna
            arbetet kring nedläggningen av sågverket på Seskarö. Ekonomiska
            resurser finns i form av strukturfonder och länsanslag.
          </note>
          <note>
            Norrbotten har en mycket god sysselsättningsutveckling tack vare
            regeringens politik för företagande och jobb, plus aktiva insatser
            av aktörer i länet. Den positiva utvecklingen är viktig när människor
            drabbas av uppsägningar. Jag förutsätter att Setra tar sitt ansvar
            som arbetsgivare för att säkra omställningen för de anställda
            som under lång tid bidragit till Setras framgångar.
          </note>
          <note type="speaker">
            Anf. 16 KRISTINA ZAKRISSON (s):
          </note>
          <note>
            Fru talman! Jag vill börja med att tacka för svaret, även om
            jag inte kan påstå att jag är särskilt nöjd.
          </note>
          <note>
            Skogen, malmen och vattenkraften har mycket starkt bidragit till
            att vi har kunnat bygga upp välfärden i vårt land. Att utnyttja
            de naturresurserna har naturligtvis krävt att det finns människor
            som kan jobba med dem. Just av den anledningen har många samhällen
            vuxit upp i Norrbotten. I Tornedalen har skogen och sågverken
            varit basen, och staten har också hittills agerat för att stärka
            den näringen.
          </note>
          <note>
            Jag har frågat näringsministern om hon anser att det statligt
            ägda Sveaskog tar ett regionalpolitiskt ansvar när man som hälftenägare
            till Setra Group AB tar ett beslut som innebär att sågverket på
            Seskarö läggs ned. Det är ett sågverk som har funnits sedan 1892
            och som i dagsläget är ett av de mest lönsamma och effektiva i
            hela landet. Så sent som sommaren 2007 togs ett beslut om att
            investera 6 miljoner för att effektivisera produktionen. På luciadagen,
            knappt ett halvår senare, fick de anställda besked om nedläggning.
          </note>
          <note>
            Förutom att det måste betraktas som synnerligen okänsligt och
            cyniskt att ge ett sådant besked en kort tid före en efterlängtad
            julledighet inträffade detta under den tid då personalen utbildades
            och som bäst höll på att arbeta med att ta det senaste, en investering
            på 6 miljoner, i drift.
          </note>
          <note>
            Näringsministerns kortfattade och näringsfattiga, skulle jag
            vilja säga, svar är att det inte är regeringens sak att intervenera
            i företagets beslutsfattande. Men det borde väl egentligen inte
            förvåna.
          </note>
          <note>
            När man går in på Sveaskogs hemsida och läser om deras verksamhet
            och riktlinjer, som låter väldigt bra, hittar man under stycket
            om uppförandekod ett antal länkar. En av dem handlar om statens
            ägarpolitik. Men när man klickar på den länken kommer man till
            en sida med regeringsemblemet där det tyvärr bara sägs: Sidan
            finns inte.
          </note>
          <note>
            Om man sedan söker sig vidare till regeringens egen hemsida och
            söker på statens ägarpolitik kan man konstatera att det viktigaste
            målet för regeringen med ägarpolitiken är att minska det statliga
            ägandet. Det är i alla fall det som står högst upp på listan med
            mål för statligt ägande.
          </note>
          <note>
            Men Sveaskog är fortfarande i statens ägo. Anser ministern att
            det överensstämmer med Sveaskogs policy om hållbar utveckling
            att göra nyinvesteringar i miljonklassen för att i samma veva
            besluta om nedläggning? Anser ministern att detta överensstämmer
            med Sveaskogs riktlinjer om hållbar utveckling, där man säger
            att Sveaskog ska bidra till välstånd och hållbar utveckling i
            de lokalsamhällen där företaget har verksamhet? Under samma rubrik
            skriver man att företaget strävar efter en öppen dialog med intressenter
            lokalt och på riksnivå. Den öppenheten bestod bland annat i att
            kommunalrådet, som i allra högsta grad är intresserad av vad som
            händer på en av kommunens viktigaste och största arbetsplatser,
            fick information dagen innan beslutet offentliggjordes. Så mycket
            var den öppenheten värd! Att ministern inte visar större engagemang
            i samband med dråpslaget mot Seskarö än att hänvisa till att landshövdingen
            har fått i uppdrag att följa och samordna arbetet med nedläggningen
            är upprörande. Har ministern inget intresse av att det skulle
            kunna bli någonting annat än en nedläggning? Att sedan påstå att
            det finns ekonomiska resurser och hänvisa till strukturfonder
            och länsanslag tyder jag som ett tecken på att regeringen inte
            har för avsikt att lägga två strån i kors för att medverka till
            att det ska finnas jobb för seskaröborna även i framtiden.
          </note>
          <note>
            Kan ministern svara på hur det kommer sig att regeringen som
            ägare och som har som ett av sina främsta mål att privatisera
            inte anser att företaget bör säljas? Det har funnits, och finns
            förhoppningsvis fortfarande, privata aktörer som är intresserade.
            Eller är det i det här fallet viktigare med en nedläggning än
            en privatisering?
          </note>
          <note type="speaker">
            Anf. 17 STEFAN TORNBERG (c):
          </note>
          <note>
            Fru talman! Det är mycket viktiga frågor vi har att diskutera
            i båda de här interpellationerna som handlar om en av de grundläggande
            välfärdssektorerna för svensk industri och Sveriges framtid. Hur
            ska vi ta hand om skogen, som är en av de viktigaste basnäringarna?
            Hur ska vi möta de utmaningar som skogen står inför i dag och
            den stora omvandling som sker inom hela den sektorn?
          </note>
          <note>
            När det gäller sågverket vid Seskarö var det ett hårt slag för
            de anställda och boende på Seskarö och hela östra Norrbotten när
            beskedet om nedläggningen kom strax före jul. Konsekvenserna blir
            förödande om det inte kan omställas och ersättas med annan verksamhet
            för att utveckla och ta vara på de möjligheter som jag trots allt
            ser i den här sektorn och på Seskarö.
          </note>
          <note>
            Jag välkomnar därför näringsministerns besked om att regeringen
            har gett ett tydligt uppdrag till Länsstyrelsen i Norrbotten att
            utveckla det här i samordning med de regionala och lokala aktörerna.
            Det är bara så, i ett sådant samarbete, som vi kan skapa förutsättningarna
            för det som ska komma som fortsättning på sågverket på Seskarö.
            Det vi ser är en fortsatt sågverksamhet. Det kommer att ske omstruktureringar
            inom sågverksindustrin. Jag tror inte att det är slut i och med
            nedläggningen på Seskarö. Det som krävs, inte bara på Seskarö,
            är en omställning mot ökad förädling. Vi måste få en utveckling
            där vi på ett bättre sätt i mitt hemlän Norrbotten tar vara på
            den råvara som finns där och inte bara sågar och förmedlar råvara
            till andra som förädlar det i sin tur. Det är genom en ökad förädling
            som vi har möjlighet att utveckla produktionen och ta vara på
            de råvarorna.
          </note>
          <note>
            Det är också viktigt att vi får en annan skogspolitik, och det
            gäller att titta på orsakerna till den situationen som vi befinner
            oss i. Det handlar om att vi har haft en produktionsfientlig skogspolitik.
            Vi har inte tagit vara på skogens möjligheter att bidra med råvara
            utan mer sett den som reservat och schablonmässigt har hindrat
            produktionen i svensk skogsnäring.
          </note>
          <note>
            Nya jobb skapas inte på Näringsdepartementet, det är vi helt
            överens om, utan det handlar om att skapa gynnsamma villkor för
            företagande och också ställa krav på ägaransvar. Det ägaransvaret
            ska ställas på Setra och på Sveaskog.
          </note>
          <note>
            Jag har också varit inne på Sveaskogs hemsida och sett vilka
            riktlinjer som finns. Det står tydligt, och jag förutsätter att
            det är den tidigare regeringen som har sett till det, att Sveaskog
            ska drivas på marknadsmässiga grunder och generera en avkastning
            minst i nivå med jämförbara verksamheter. Självklart är det så.
            Självklart ska statens företag agera på den marknad som finns
            och inte medverka till att slå ut annan verksamhet. Det måste
            vara en konkurrens på lika villkor.
          </note>
          <note>
            Det jag ser framför mig är att det är skillnad på retoriken och
            praktiken. I praktiken finns en stor samsyn, om man ser på den
            tidigare regeringens riktlinjer, om att förutsättningen för att
            utveckla svensk skogsindustri är att man kan agera på samma sätt
            som andra. Men det finns också en skillnad i den politiska praktiken.
            Man vill snabbt lägga ansvaret på Näringsdepartementet i stället
            för att ta de möjligheter som finns i det lokala och regionala
            sammanhanget och ta vara på de kontakter som har inletts mellan
            Länsstyrelsen i Norrbotten, Haparanda kommun, Setra och olika
            intressenter inom sektorn. Det är där möjligheterna finns.
          </note>
          <note type="speaker">
            Anf. 18 SIV HOLMA (v):
          </note>
          <note>
            Fru talman! Jag lärde känna Seskarö 1980 när jag var med i en
            sommarteater, arbetarspelet Nöd bryter lag , som handlade om hungerupproret
            1917. Jag blev förälskad i både ön och befolkningen. Där lärde
            jag mig grundläggande teaterkunskaper och ett stycke viktig arbetarhistoria.
          </note>
          <note>
            År 1917 fanns två sågverk på ön, Granvikssågen och Sandvikssågen.
            Seskarö var länets främsta industriort, med sammanlagt 600 anställda
            vid de två sågverken. På ön bodde drygt 3 000 invånare.
          </note>
          <note>
            Hungerkravallerna 1917 var en följd av första världskriget och
            rådande ransonering av livsmedel. Dåvarande landshövding hade
            skickat extra sändningar av potatis och kålrötter, men de var
            skämda. De hungrande arbetarna bestämde sig då för att göra en
            egen ransonering i Janssons och Erikssons bagerier. De hade sett
            hur bagerierna trots ransoneringspåbuden skickade bröd till förmögna
            som bodde på Haparanda stadshotell. De hungrande bestämde sig
            för att göra samma sak och köpte också bröd utan ransoneringskort.
          </note>
          <note>
            Men då kom länsmannen till ön och arresterade arbetarna. Det
            blev tumult, och under tumultet lyckades öborna frita de arresterade.
            Kort därpå anlände militären. De första anlända soldaterna från
            Västernorrlands regemente lät sig avväpnas. Fler soldater kom
            till ön, nu med kulsprutor. Utanför ön hade en jagare lagt sig
            för ankar. Seskarö var belägrat.
          </note>
          <note>
            Efter en tid kom landshövdingen åter, den här gången med mat,
            och höll ett tal till sågverksarbetarna. Då bestämde sig öborna
            för att återlämna de beslagtagna gevären. Upproret var därmed
            över.
          </note>
          <note>
            Fru talman! År 1969 räddades Sandvikssågen. Den gången var det
            Sigurd Klockare, författare och journalist med rötterna på Seskarö,
            som bidrog till att sågen räddades med sina avslöjande reportage
            om hur sågen förfallit.
          </note>
          <note>
            År 1984 hotades sågen igen. Då kom dåvarande statsrådet Thage
            G. Peterson till ön, och tillsammans med sågverkets fackförening
            och ledning arbetade han fram en utvecklingsplan för att säkra
            framtiden för Sandvikssågen, vilket man lyckades med.
          </note>
          <note>
            I dag skriver vi 2008. Nu ingår Sandvikssågen, som numera kallas
            Seskarösågen, i Setra, som till hälften ägs av statliga Sveaskog.
            Näringsminister Maud Olofsson är statens ägarrepresentant. Jag
            ställer samma fråga som Kristina Zakrisson: Vad avser näringsministern
            att göra för att rädda Seskarösågen? Hon har inte svarat någonting.
          </note>
          <note>
            Vänsterpartiet i Norrbotten uppmanar näringsministern att ta
            fram en offensiv framtidsstrategi för Seskarösågen. Vi vill att
            näringsministern i sitt agerande ser över vilka möjligheter det
            finns att klara behovet av råvaror inom ramen för Barentsregionssamarbetet.
            Vi vill också att näringsministern ser över möjligheten för de
            anställda att ta över sågverket.
          </note>
          <note>
            På Seskarösågen har man nyligen investerat för flera miljoner.
            Sågen går med vinst. Jag ser förslaget om nedläggning som en följd
            av vanlig kapitalistisk logik. Det räcker inte med att vara lönsam
            och vinstrik om ägaren ser möjligheten att ytterligare öka sin
            vinst genom koncentration och nedläggning. Det kallas vinstmaximering,
            och den principen verkar nu också vara styrande för regeringens
            politik.
          </note>
          <note>
            Maud Olofsson! Du har makten som näringsminister, och du har
            också förebilder och kan se hur man har gjort tidigare. Varför
            bara sitta med händerna i kors?
          </note>
          <note type="speaker">
            Anf. 19 MARIA STENBERG (s):
          </note>
          <note>
            Fru talman! I dag är det riksdagens framtidsdag, och jag har
            just lyssnat på ett föredrag om regional befolkningsomfördelning.
            Det är ingen hemlighet att Norrland och Norrbotten tappar i befolkning
            och att det i framtiden kommer att ställas högre krav på ett nationellt
            ansvar när det gäller människor boende i glesbygd och landsbygd,
            kanske framför allt i Norrbotten. Regionen och orterna kommer
            inte själva att klara av att på ett gott sätt upprätthålla en
            god samhällsservice.
          </note>
          <note>
            Därför vore det väldigt framsynt av näringsministern att nu genast
            påbörja sitt nationella ansvar för en ort som Seskarö, som i framtiden
            med en eventuell nedläggning av sågverket kommer att få det oerhört
            tufft och hårt. Hur vi än vrider och vänder på frågan om nedläggningen
            av sågverket på Seskarö, Sveaskogs ansvar, råvaror och så vidare
            handlar det om människor av kött och blod, 60 människor boende
            på Seskarö som kommer att förlora sina jobb. Det är det som det
            handlar om. Det handlar om deras familjer och deras barn och om
            hela bygdens utveckling.
          </note>
          <note>
            Det är därför jag anser att det vore klädsamt om näringsministern
            skulle kunna tänka sig att åka till Seskarö och besöka människorna
            som bor där. De känner säkert stor panik, ilska och frustration
            över att de inte får besked om det finns någon möjlighet för någon
            annan intressent att ta över den framgångsrika såg som Seskarö
            har.
          </note>
          <note>
            Politik är att vilja någonting. Som jag sade tror jag att de
            människor som bor på Seskarö vill se prov på den politiska viljan
            hos näringsministern just nu. Därför är frågan: Finns det möjlighet
            för någon annan att driva den framgångsrika sågen vidare? Den
            frågan tycker jag att näringsministern är skyldig Seskaröborna
            och dem som jobbar på Seskarösågen ett svar på.
          </note>
          <note type="speaker">
            Anf. 20 LARS U GRANBERG (s):
          </note>
          <note>
            Fru talman! Jag och Maria Stenberg, som talade före mig, har
            besökt Seskarösågen och dess personal. Maria nämnde att 60 arbetare
            på Seskarösågen riskerar sina jobb. Ett litet samhälle är väldigt
            sårbart. Vad händer när en så stor arbetsgivare rycks undan?
          </note>
          <note>
            Tvärsöver gatan från sågverket finns ett gästgiveri, en restaurang.
            Det är ett familjeföretag, som säkert får slå igen. Åkerinäringen,
            som förser sågen med råvara, tappar jobb. Verkstadsindustrin,
            som reparerar sågverket vid stopp, tappar jobb.
          </note>
          <note>
            Siffran 60 är lågt räknad. Siffran blir nog betydligt högre i
            slutändan.
          </note>
          <note>
            Mitt civila yrke är processtekniker. Jag har jobbat inom pappersindustrin
            och sågverksindustrin. Under min utbildning fick jag rita av Seskarösågen
            och alla dess skrymslen och vrår. Följt dess utveckling har jag
            också. Det har gjorts kraftiga investeringar. Precis som Kristina
            Zakrisson sade pågår till och med nu investeringar i sågverket.
            Arbetarna visar stolt upp de investeringar som pågår, som ett
            hopp och en tro på att driften kommer att fortsätta.
          </note>
          <note>
            Vad har då Seskarösågen för möjligheter och fördelar? Setra planerar
            att göra förändringar för att uppnå det som egentligen redan finns
            på Seskarö. Man vill flytta verksamhet och ha bättre torkkapacitet
            för råvaran för att kunna vidareförädla den. Men den torkkapaciteten
            finns redan på Seskarösågen. Vill man verkligen göra något på
            ett statligt företag som Setra, och vill ministern tro på Setra
            och den lokala och regionala kraften till omställning, förändring
            och vidareförädling, då ska man göra en satsning på Seskarösågens
            exceptionella torkkapacitet för att där vidareförädla träprodukter
            som ska ut på marknaden.
          </note>
          <note>
            Det är nog sant som Stefan Tornberg sade. Nya jobb skapas inte
            på Näringsdepartementet. Men signalsystem och signaler från ministrar
            är viktiga. Det är signaler ut till näringsliv och individer lokalt
            om en tro på att våga starta företag. Det handlar om att våga
            ta klivet.
          </note>
          <note>
            Arbetarna och de fackliga medlemmarna uppe i Seskarö vill gärna
            ta klivet och bli egna. Skicka signalen till arbetarna, Maud Olofsson.
            Låt dem bli entreprenörer. De orden har jag hört Maud Olofsson
            säga flera gånger.
          </note>
          <note>
            Nu har du möjlighet att ge en viss signal till människor som
            trånar och längtar efter entreprenörer att ta över sitt sågverk
            som de är stolta över.
          </note>
          <note type="speaker">
            Anf. 21 Näringsminister MAUD OLOFSSON (c):
          </note>
          <note>
            Fru talman! Jag känner Seskarö mycket väl. Jag har bott i Norrbotten
            i över åtta år och har besökt så gott som varenda by i hela Norrbotten
            inklusive Seskarö. Jag förstår mycket väl vad Seskarösågen betyder
            för Seskarö. Det fick jag också berättat när jag besökte Seskarö.
          </note>
          <note>
            Det är inte svårt att hitta berättelser om hur människor känner
            när de blir uppsagda och utan jobb. Det är inte svårt att göra
            det, och det är lika svårt på varje ställe. Dock måste vi sortera
            lite grann i diskussionen. Det handlar om ägarpolitik.
          </note>
          <note>
            Kristina Zakrisson ifrågasätter ägarpolitiken. Jag har en fråga
            till Socialdemokraterna och också till Vänsterpartiet, eftersom
            ni antyder samma sak. Det står i ägardirektiven att vi ska vara
            värdeskapande och följa de marknadsmässiga villkoren. Om näringsministern
            ska sätta sig i styrelserummet och påverka detta måste ni ändra
            ägarpolitiken, och då måste ni stå upp för det. Det är någonting
            annat än värdeskapande.
          </note>
          <note>
            Om det inte är värdeskapande innebär det att statliga bolag ska
            ha andra krav på sig, det vill säga att skattebetalarnas bolag
            ska ha andra krav på sig än vad andra bolag ska ha. De ska inte
            utsättas för den konkurrens som andra företag utsätts för. Jag
            tror att det är en ganska riskabel politik.
          </note>
          <note>
            Det som har varit bra i ägarpolitiken de senaste åren är att
            man har varit tydlig med värdeskapandet. Där kan jag gärna ge
            erkännandet att det också har utvecklats under den senaste socialdemokratiska
            regeringen. Man har varit tydlig med att det ska vara professionella
            styrelser som tillsätter professionella vd:ar som ställer krav
            på avkastning och effektivitet.
          </note>
          <note>
            Det är vad som måste gälla de statliga bolagen. Det är inte olika
            näringsministrars behov av att visa upp sig som ska vara styrande.
            Det är otroligt riskabelt. Det är den långsiktiga politiken och
            ägarpolitiken som måste vara styrande.
          </note>
          <note>
            Jag kan bara konstatera att det som händer i Norrbotten är en
            effekt av regeringens politik inom turistnäringen, skognäringen
            och gruvindustrin. På 15 månader har 500 helt nya jobb skapats
            i Norrbotten. När hände det senast?
          </note>
          <note>
            Jag har bott i Norrbotten i åtta år, som jag sade tidigare. Det
            har hela tiden varit diskussion om nedläggningar. Nu är Norrbotten
            en framtidsregion som tas som exempel för tillväxten.
          </note>
          <note>
            De regionala klyftorna minskar i vårt land tack vare sysselsättningsökningen.
            Det är 164 000 färre i utanförskap. Det är tack vare den generella
            politiken och inte paketpolitiken som ni tycks vara kvar i.
          </note>
          <note>
            Jag beklagar det. Jag uppfattade det som att åtminstone Socialdemokraterna
            hade lämnat den tidsålder när man hade akututryckningar varje
            gång det skedde en nedläggning någonstans. Men nu är man tillbaka
            i det.
          </note>
          <note>
            Jag vill ha goda företagsvillkor. Vi ska ha bra infrastruktur,
            forskning, utveckling och ökad produktivitet så att vi kan garantera
            jobben framöver. Jag har gett uppdraget till länsstyrelsen, kommunen
            och företaget att sätta sig ned och diskutera framtiden.
          </note>
          <note>
            Man får då diskutera alla frågor som rör Seskarösågen. Det finns
            ekonomiska och personella resurser ute i länen, och jag har en
            ständig kontakt med landshövdingen. Jag har också haft diskussioner
            med kommunalråden. Det är klart att jag är aktiv. Men jag redovisar
            inte varje telefonsamtal som jag har apropå den här typen av frågor.
            Det är helt omöjligt.
          </note>
          <note>
            Jag är intresserad av att veta vad det är för extraresurser som
            ni har. Det finns inga sådana i er budget. Ni säger att ni ska
            tillföra extraresurser. Tala om för mig vilka resurser det är
            och från vilket budgetområde ni tänker ta dem. Det är bra att
            ni redovisar det för dem i Seskarö, Norrsundet eller var det är
            någonstans.
          </note>
          <note>
            Jag vill inte ha plakatpolitik. Människorna som blir uppsagda
            är inte betjänta av det. De är betjänta av reell politik som leder
            till riktiga och långsiktiga jobb. Det kan skapa tillväxt och
            också trygghet.
          </note>
          <note type="speaker">
            Anf. 22 KRISTINA ZAKRISSON (s):
          </note>
          <note>
            Fru talman! Jag skulle absolut inte vilja ha en lista på alla
            samtal som näringsministern ringer, bevare mig väl. Däremot skulle
            jag gärna vilja se resultat.
          </note>
          <note>
            Man talar om att det ska vara marknadsmässigt, professionellt
            och effektivt. Det är någonting som jag ofta blir riktigt upprörd
            över. Så fort man talar om verksamheter i norra Sverige talar
            man om att de antingen måste läggas ned eller flyttas för att
            de ska bli effektiva.
          </note>
          <note>
            Om man skulle jämföra verksamheter i norra Sverige med dem i
            storstäderna är jag rätt övertygad om att de är mycket mer kostnadseffektiva
            i de mindre orterna i norra Sverige än vad de är i storstäderna
            i södra Sverige. Det befäster en fördom om norra Sverige och inlandet.
          </note>
          <note>
            Jag vill inte att näringsministern lägger ord i min mun. Jag
            har aldrig någonsin påstått att jag har extraresurser. Jag har
            inte någon gång påstått att vår regering skulle ha haft si eller
            så många miljoner.
          </note>
          <note>
            Jag kan hänvisa till det som också Siv Holma gjorde tidigare.
            När sågen på 80-talet var hotad var det den socialdemokratiska
            regeringen som gjorde något genom att Domänverket inte behövde
            betala in sin avkastning. Det kunde i stället använda närmare
            100 miljoner för att satsa på ett modernt sågverk som är modernt
            ännu i dag. Den s-märkta regeringen gjorde då en stor insats.
          </note>
          <note>
            Jag ifrågasätter när näringsministern säger att landshövdingen
            har så mycket pengar och att regeringen har tillfört så mycket
            resurser. Såvitt jag vet har länsanslaget minskat. Mindre pengar
            ska räcka till mer. Det vore intressant att höra ministern förklara
            hur det ska gå till.
          </note>
          <note>
            Man talar om att det går så bra i Norrbotten. Den här regeringen
            har suttit i 16 månader. Uppgången för LKAB har pågått i några
            år. Det kan knappast vara det som näringsministern menar. Det
            kanske är Ikeas etablering. Men det beslutet fattades också innan
            den borgerliga regeringen tillträdde. Det vore intressant att
            höra vilken uppgång och tillväxt i Norrbotten som beror på den
            borgerliga regeringen.
          </note>
          <note>
            Det vore också intressant att höra vilka fantastiskt kraftfulla
            åtgärder som de som bor på Seskarö och drabbas av nedläggningen
            skulle komma i åtnjutande av. Det är de fantastiska åtgärder som
            ministern påstår att den här regeringen hjälper de arbetslösa
            med.
          </note>
          <note>
            Jag kommer inte ihåg exakt hur formuleringen var. Men det sades
            att den generella politiken hjälper folk att komma tillbaka till
            jobb. Tja, de arbetsmarknadspolitiska åtgärderna har dragits ned
            väldigt kraftfullt. Strukturomvandlingar skulle betyda nya jobb,
            men dem har man inte någon chans att få hjälp med utbildning till.
            Är det en kraftfull åtgärd?
          </note>
          <note>
            Strukturomvandlingar har naturligtvis också skett under socialdemokratiska
            regeringar. Det är ingenting som vi motsätter oss. Mina frågor
            har handlat om detta. Hur ser ministern på att något annat företag
            köper upp sågen och driver den vidare? Man kanske har mer vidareförädling
            men ser till att människorna på Seskarö fortfarande har kvar jobben.
            Vad kommer ministern att göra för att åstadkomma det?
          </note>
          <note>
            Jag har inte sagt att ministern behöver hosta upp 5, 50 eller
            150 miljoner. På vilket sätt kommer näringsministern, som ändå
            har ansvaret för både näringarna och regionalpolitiken, att agera
            för att människor på Seskarö ska kunna ha ett jobb även i framtiden?
          </note>
          <note>
            Det handlar om dem som har flyttat dit för att se till att vi
            kan utvinna naturresurserna från Tornedalen. På vilket sätt kommer
            näringsministern att medverka till att människor på Seskarö ska
            kunna bo kvar där och ha ett jobb även i framtiden?
          </note>
          <note type="speaker">
            Anf. 23 STEFAN TORNBERG (c):
          </note>
          <note>
            Fru talman! Rubriken på interpellationen är Nedläggning av sågverket
            på Seskarö . Men det intressanta är egentligen framtiden för dem
            som bor på Seskarö. Det handlar om framtiden för dem som nu jobbar
            på sågverket på Seskarö, dem som är engagerade i värdshuset på
            Seskarö och oss som bor i Norrbotten.
          </note>
          <note>
            Vi är fem regionala företrädare för Norrbotten som deltar i debatten.
            Men den frågan bollar vi över till Näringsdepartementet.
          </note>
          <note>
            Man kan fundera över var norrbottningarnas egna åsikter och visioner
            om framtiden för Seskarö och Norrbotten finns. Vad är det som
            ska utveckla vårt län? Är det Maud Olofsson som ska berätta för
            oss hur vi ska göra? Eller ska hon skapa förutsättningar så att
            vi själva, utifrån den kunskap vi har och utifrån vårt entreprenörskap,
            kan skapa de jobb som behövs för att ta till vara de resurser
            och naturtillgångar som finns där?
          </note>
          <note>
            Kristina Zakrisson hör fördomar. Jag upplever att Kristina Zakrisson
            sprider fördomar. Det som utvecklar Norrbotten är en rationell
            och högeffektiv basindustri. Den har kommit till stånd genom strukturrationaliseringar
            som ofta varit smärtsamma, men vi har klarat det. Vi har tagit
            vara på detta. Sveriges och Norrbottens välfärd bygger nu på att
            Norrbottens industri har omvandlats, blivit effektiv, kunnat konkurrera
            med övriga industrier och kunnat agera på marknadsmässiga villkor.
            Den har inte varit en skyddad verkstad.
          </note>
          <note>
            Det är tack vare detta som Norrbotten nu har en fantastisk utveckling.
            Jag håller med Kristina Zakrisson om att regeringen har bidragit
            till det. Det avgörande är att vi har en industri som tar vara
            på de förutsättningar som finns i Norrbotten. Sedan har regeringen
            sett till att vi får en utveckling i hela vårt län som har bäring
            inför framtiden.
          </note>
          <note type="speaker">
            Anf. 24 SIV HOLMA (v):
          </note>
          <note>
            Fru talman! I sitt anförande frågar Maud Olofsson om ägarpolitiken.
            Jag skulle vilja ha ett förtydligande från Maud Olofsson. Handlar
            regeringens ägarpolitik om att skapa maximal vinst? Ska det inte
            räcka med att vara lönsam och vinstrik, som Seskarösågen är? Ska
            ägaren öka sin vinst om man ser möjligheter att göra det genom
            ytterligare koncentration och nedläggning?
          </note>
          <note>
            Jag tycker att det är en oerhört kortsiktig ägarpolitik. Jag
            vill ha ett långsiktigt ägarskap från statens sida. I stället
            för kortsiktiga, lata kapitalister vill jag faktiskt ha flitiga
            kapitalister. Jag hoppas någonstans att staten skulle vara av
            den kalibern i sin ägarpolitik.
          </note>
          <note>
            Sedan talar näringsministern om det fantastiska som har hänt
            sedan regeringstillträdet. Man kan inte låta bli att hålla sig
            för skratt, uppriktigt sagt. Vi lever i en globaliserad värld.
            Vi råkar ha råvaror i Norrbotten som är oerhört efterfrågade på
            världsmarknaden. Därför har vi sedan lång tid haft en oerhört
            stor tillväxt. Jag tror att Norrbotten och Västerbotten är de
            län i landet där tillväxten ökar mest. Man talar lite emot det
            man egentligen säger.
          </note>
          <note>
            Ursäkta, fru talman, men jag måste säga att jag upplever det
            som om tomma tunnor skramlar mest.
          </note>
          <note type="speaker">
            Anf. 25 MARIA STENBERG (s):
          </note>
          <note>
            Fru talman! Jag ska villigt erkänna att det är jätteroligt att
            bo och leva i ett län där tillväxten är hög. Det är jätteroligt
            att Ikea etablerar sig i Haparanda i mitt hemlän Norrbotten. Men
            samtidigt får vi inte glömma att vi lider av en befolkningsutveckling
            som inte supportar regionens eller den lokala ortens förmåga att
            ge god samhällsservice till människor som bor i Norrbotten eller
            på mindre orter i inlandet. Det är där det måste finnas ett nationellt
            ansvar, och just nu har näringsminister Maud Olofsson det nationella
            ansvaret för regionalpolitiken.
          </note>
          <note>
            Jag ska inte här och nu göra mig till expert på sågverksindustrin,
            men det har varit ganska svårt för Seskaröborna och sågverksarbetarna
            att få träffa Maud Olofsson och uttrycka sina farhågor, sina framtidsplaner
            och sina visioner för Seskarö. Jag tror inte att de inte har det.
            Man har hitintills inte lyckats med det, och därför ska jag informera
            näringsministern, som den statliga representanten i Setra, om
            vilka funderingar man har.
          </note>
          <note>
            De funderar över varför man ska lägga ned dem. Varför just det
            här sågverket? Man tjänar ju pengar och är lönsamma. Man har investerat
            6 miljoner alldeles nyligen. Det är klart att man funderar över
            varför detta ska ske. Man funderar också över sådana saker som
            jag inte är expert på, till exempel hur timmerflödena fungerar
            inom Sveaskog. Varför har man inte gjort en total utredning av
            hur sågverken i Norrbotten ser ut? Dessutom funderar man över
            en tillväxtplan och en skogsplan för de närmaste tio åren. Sedan
            är man också väldigt intresserad av om det finns någon konkurrensanalys
            angående sågverken. I grund och botten förstår jag mycket väl
            varför man är så orolig, därför att de tjänar ju pengar.
          </note>
          <note type="speaker">
            Anf. 26 Näringsminister MAUD OLOFSSON (c):
          </note>
          <note>
            Fru talman! Jag tycker att det är viktigt att vi återvänder till
            ägarpolitiken. Jag tror att det var Siv Holma som sade att det
            här är en otroligt kortsiktig ägarpolitik och att hon var upprörd
            över detta. Jag vill bara meddela att det är samma ägarpolitik
            som fanns under den socialdemokratiska regeringen. Jag har inte
            ändrat någonting i ägardirektiven när det gäller detta. Det är
            skillnaden mellan att sitta i regeringen och i oppositionen. Ni
            ägnar er åt demonstrationspolitik. Ni hade samma ägarpolitik,
            och jag tycker att den var sund. Statliga bolag ska vara värdeskapande,
            precis som andra bolag, annars hamnar de statliga bolagen i en
            annan klass där man inte ska konkurrera på sunda villkor. Är det
            någonting som riskerar jobben på lång sikt är det detta.
          </note>
          <note>
            Det är precis som Stefan säger, äntligen har Norrbotten fått
            de förutsättningar som Norrbotten verkligen förtjänar med alla
            rika resurser som Norrbotten har. Det är inte uttryck för någon
            värdering, utan det är snarare så att vi ger stöd till de företag
            som förvaltar de här resurserna för att utveckla jobben i Norrbotten.
          </note>
          <note>
            Min fråga till Socialdemokraterna är: Tänker ni ändra ägarpolitiken?
            Berätta det i så fall här! Berätta att ni inte ska ha samma krav
            på statliga bolag som ni har på andra! Berätta att ni tänker ändra
            ägarpolitiken! Jag tror att det är en viktig signal både till
            arbetarna och till dem som jobbar med företagen.
          </note>
          <note>
            Sedan säger Maria Stenberg att det finns en massa funderingar
            hos arbetarna. Jag har respekt för det. Men alla de frågor som
            du räknar upp är ägarfrågor. De ska diskuteras i bolagen. Det
            är de avvägningarna som bolaget har gjort. Jag som näringsminister
            ska inte sitta och säga hur konkurrensanalysen ser ut. Jag tror
            att det bästa är att vara tydlig i ägardirektiven men också tydlig
            när det gäller förutsättningarna för hur jobbpolitiken ska vara.
          </note>
          <note>
            Sedan kan jag ha förståelse för att det är otroligt upprörande
            att vår politik lyckas. Det är klart att Socialdemokraterna inte
            gillar det, och inte vänsterpartister heller. Men när det kommer
            till 500 jobb på 15 månader är vi åtminstone stolta och glada
            över det. Vi är glada när vi ser att företagen investerar tack
            vare vår politik. Vi är glada när vi skärper utbildningsinsatserna
            så att ungarna får kunskap i skolan. Vi är jätteglada när vi,
            tack vare infrastrukturinvesteringar, kan ge resurser så att vi
            kan transportera varor, tjänster och människor.
          </note>
          <note>
            Jag har granskat er budget. Man säger: Vi har inga extra resurser.
            Men stå inte här i talarstolen och säg att det ska till extraresurser
            när ni själva inte har angett det i er budget! Det är väldigt
            viktigt att man säger samma sak som man faktiskt gör, annars blir
            det plakatpolitik, precis som jag sade tidigare.
          </note>
          <note>
            Jag tror att Norrbotten har jättestora förutsättningar. Jag vet
            också att Haparanda kommun är en väldigt bra kommun som har jobbat
            förutseende med sin utveckling. Det är inte regeringens förtjänst
            att de har varit duktiga i Haparanda, utan de har varit duktiga
            på egna meriter men fått stöd i vår näringspolitik och vår infrastrukturpolitik.
            De har varit väldigt duktiga på att skapa en profil och skapa
            ett incitament för företag att vilja investera, hitta nya kontakter
            och så vidare.
          </note>
          <note>
            Det är den processen som jag vill stödja, inte bara i Haparanda
            utan i hela Sverige. Det är därför som jag också pratar om den
            generella politiken och inte paketpolitik. Jag vill ge förutsättningar.
            Det är ökade resurser till strukturfonderna. Länen har större
            möjligheter att prioritera själva. Det är också det som är meningen
            med strukturfonderna.
          </note>
          <note>
            Det jag har förstärkt i strukturfondsprogrammet är entreprenörskapet.
            Det stod nästan ingenting om det när jag fick ta över en del av
            materialet. Det har vi förstärkt just därför att vi tror att entreprenörskapet
            är grunden för jobb och tillväxt i hela Sverige.
          </note>
          <note type="speaker">
            Anf. 27 KRISTINA ZAKRISSON (s):
          </note>
          <note>
            Fru talman! Det kommer ett och annat från näringsministern som
            gör att man nästan hajar till i stolen, bland annat att det är
            regeringens fantastiska infrastrukturpolitik som gör att det går
            så bra i Haparanda. Då utgår jag ifrån att det lilla problemet
            med Haparandabanan, att det fattas 700 miljoner, inte är något
            problem mer. Det kommer säkert att ordna sig, för det är en oerhört
            viktig investering, inte bara för Haparanda och Norrbotten utan
            för hela landet.
          </note>
          <note>
            Stefan Tornberg frågar: Var är Norrbottens egna visioner? Lägger
            ni över allt på näringsministern?
          </note>
          <note>
            Enligt min åsikt har en näringsminister som sitter och har ett
            regeringsansvar lite större ansvar än en ledamot i opposition.
            Det kanske jag har missförstått. Men jag ställer nog lite större
            krav på en näringsminister, även om det gäller en riksdagsledamot
            i Centern som sitter i ett majoritetsparti. Jag tycker nog att
            näringsministern har ett väldigt stort ansvar för detta.
          </note>
          <note>
            När det gäller ägarpolitiken anser jag att en långsiktig ägarpolitik
            kan betyda att man inte behöver ha kortsiktiga vinster. Jag har
            aldrig påstått att det måste till si och så många miljoner, men
            jag ställde några konkreta frågor till ministern, bland annat
            om ministern har något intresse av att det ska bli något annat
            än en nedläggning av sågen på Seskarö och om ministern är motståndare
            till att det i så fall skulle säljas till någon privat intressent.
            Annars har ju regeringen väldigt stora ambitioner när det gäller
            att privatisera. Är det i det här läget inte en möjlighet?
          </note>
          <note>
            Återigen: Jag har inte krävt eller påstått att det skulle finnas
            miljoner att ösa över sågverket, heller inte sagt att om det är
            helt olönsamt det ändå ska finnas kvar. Jag har sagt att det går
            att utveckla. Det kanske går att förädla mer, och det finns privata
            aktörer som är intresserade av att ta över.
          </note>
          <note>
            Kommer ministern att medverka till detta, eller kommer ministern
            bara att sitta på sitt rum på Näringsdepartementet och vänta på
            att nedläggningen är ett faktum? Jag tycker att en näringsminister
            har ett större ansvar än så.
          </note>
          <note type="speaker">
            Anf. 28 Näringsminister MAUD OLOFSSON (c):
          </note>
          <note>
            Fru talman! Det är en mycket intressant diskussion. Det handlar
            väldigt mycket om perspektiv och hur man tänker sig att man ska
            skapa tillväxt och utveckling i hela landet. Socialdemokraterna
            och Vänsterpartiet tror mer på paket och styrningar från Näringsdepartementet.
            Jag tror mer på underifrånperspektiv och generella åtgärder.
          </note>
          <note>
            Det är intressant, tycker jag, att höra diskussionen om infrastrukturen,
            för den är viktig. Jag vill bara påminna Kristina Zakrisson om
            att i hennes egen budget minskas anslagen till enskilda vägar
            och handikappanpassning med 1 miljard. Jag vill bara påminna om
            att det saknas 60 miljarder till järnvägsinvesteringar i era egna
            infrastrukturplaner och att det saknas 30 miljarder till vägarna
            från era vägprojekt som ni hade när ni hade regeringsmakten.
          </note>
          <note>
            Det är så politiken ser ut. Det är därför det är svarta hål i
            infrastrukturbudgeten. Utöver det drar ni ned pengar i er egen
            budget nu som ni lägger fram här. Det är bra för väljarna att
            veta det.
          </note>
          <note>
            Kristina Zakrisson säger att man inte behöver ha kortsiktiga
            vinster. Det är klart att företagen ska se på både kort och lång
            sikt. Det är klart att företagen måste vara ekonomiskt effektiva.
            Jag kan inte tolka det på något annat sätt än att Socialdemokraterna
            tänker ändra ägarpolitiken. Den ska inte vara värdeskapande.
          </note>
          <note>
            Men då ska vi meddela svenska folket att det inte är fråga om
            samma konkurrensvillkor för statliga bolag som för andra. Det
            kommer att få konsekvenser för människor på sikt. Då är jobben
            om något riskerade. Det är viktigt att meddela väljarna att det
            är så ni tänker er det.
          </note>
          <note>
            Det sista som jag vill säga är att jag tror på regionens förutsättningar.
            Det är därför jag ger resurser nu till regionen. Jag tror att
            företaget tillsammans med länsstyrelsen och landshövding Per-Ola
            Eriksson, kommunalt folk där uppe och arbetarna på Seskarö, alla
            de som finns där, måste sätta sig ned och diskutera vad som ska
            hända framöver. Då ska alla frågor prövas.
          </note>
          <note>
            Jag tror att förutsättningarna för en god utveckling i Norrbotten
            är bättre än på länge. Gruvnäringen fick ju fria prospekteringstillstånd
            i den förra borgerliga regeringen som gjorde att den också utvecklas
            som stöd för näringslivsutvecklingen i norra Sverige, vilket är
            otroligt bra i dag.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2007/08:287 om fusk med kött i butiker
          </note>
          <note type="speaker">
            Anf. 29 Jordbruksminister ESKIL ERLANDSSON (c):
          </note>
          <note>
            Fru talman! Jacob Johnson har frågat mig vad jag avser att göra
            avseende kompetensnivån inom livsmedelshandeln, hur butikerna
            kan förmås att följa befintliga regler, hur kontrollen av livsmedelsbutikerna
            kan förbättras samt huruvida frågan om livsmedelskontroll kommer
            att behandlas i den kommande livsmedelsstrategin.
          </note>
          <note>
            Låt mig inleda med att säga att jag delar den frustration och
            oro som finns hos många, såväl i riksdagen som i samhället i övrigt,
            över de rapporter som inkommit de senaste månaderna gällande fusk
            med hanteringen av bland annat köttfärs hos flera livsmedelshandlare.
          </note>
          <note>
            Det är självfallet så att alla konsumenter ska kunna lita på
            den mat man köper i butiken. Den EU-gemensamma lagstiftningen
            inom livsmedelsområdet är väldigt tydlig gällande företagens ansvar
            för att de livsmedel de släpper ut på marknaden är säkra. Dessutom
            är reglerna väldigt tydliga med att det inte är tillåtet att ändra
            datummärkningen på livsmedel. Det behövs inte några nya regler.
            Det regelverk som finns är både tydligt och bra.
          </note>
          <note>
            Jacob Johnson skriver i sin fråga att det inte finns några obligatoriska
            krav på utbildning för dem som arbetar med livsmedel. Det är bara
            delvis sant. Alla som arbetar med livsmedel i Sverige ska ha relevant
            kunskap för det de arbetar med. Vilken kompetens som behövs varierar
            naturligtvis beroende på vad man arbetar med. Det är livsmedelsföretagen
            som ansvarar för att personalen är utbildad.
          </note>
          <note>
            Diskussioner har tidigare förts om att införa krav på ett så
            kallat livsmedelskörkort liknande det som finns i Finland, men
            eftersom kraven på relevant kunskap redan finns har ett obligatoriskt
            system bedömts som en dyr åtgärd med liten effekt. Däremot finns
            på marknaden flera aktörer som erbjuder olika typer av frivillig
            certifiering, vilket jag tycker är bra. Livsmedelsverket arbetar
            med att titta på hur olika frivilliga former kan utnyttjas bättre.
          </note>
          <note>
            Det är en skyldighet för alla som arbetar med livsmedel att följa
            de regler som finns i livsmedelslagstiftningen. Kommunerna bedriver
            större delen av livsmedelskontrollen i Sverige. På central nivå
            är Livsmedelsverket den ansvariga myndigheten.
          </note>
          <note>
            Jacob Johnson anser att livsmedelskontrollerna som standard ska
            vara oanmälda. Jag delar denna uppfattning. Att inspektionerna
            ska vara oanmälda framgår också av gällande lagstiftning. Det
            är enbart i fall då det är viktigt att kunna träffa ansvariga
            personer, exempelvis vid godkännande av en anläggning, som föranmälan
            ska ske.
          </note>
          <note>
            Livsmedelsverket har i uppgift att stödja och leda kommunerna
            i deras kontrollarbete. I Sverige har vi kunniga och engagerade
            livsmedelsinspektörer, och jag tycker att kommunerna har ett stort
            ansvar för att kontrollen bedrivs på ett bra sätt. Livsmedelsverket
            ger de kommunala inspektörerna ett bra stöd via såväl vägledning
            som genom sin enhet för kommunstöd. Jag gör bedömningen att det
            inte är nödvändigt med några resursförstärkningar på central nivå.
          </note>
          <note>
            Även om jag självfallet anser att frågan om livsmedelskontroll
            är viktig anser jag att varje fråga ska behandlas i rätt sammanhang.
            Som svar på Jacob Johnsons avslutande fråga kan jag säga att den
            kommande livsmedelsstrategin huvudsakligen berör andra delar av
            livsmedelssektorn. Jag ber dock att få återkomma med ytterligare
            detaljer om livsmedelsstrategin när det är dags för det.
          </note>
          <note>
            Avslutningsvis vill jag bara än en gång säga att säkra livsmedel
            är livsviktiga och att det inte finns några ursäkter för att fuska
            med vårt dagliga bröd.
          </note>
          <note type="speaker">
            Anf. 30 JACOB JOHNSON (v):
          </note>
          <note>
            Fru talman! När Uppdrag granskning tog sin titt bakom köttdisken
            på fyra Icabutiker i Stockholm visade det sig att butikerna hade
            märkt köttfärsen så att den såg en dag färskare ut än den var.
            Programmet som visades i december visade också att det handlade
            om ett systematiskt fuskande. Livsmedelsverket anmälde de fyra
            Icabutikerna till åklagare för brott mot livsmedelslagen. Flera
            av butikerna är också polisanmälda av miljö- och hälsoskyddsförvaltningarna
            i respektive kommun.
          </note>
          <note>
            Snart uppdagades att det även hos Axfood, som till exempel har
            butikskedjorna Hemköp och Willys, har förekommit allvarliga brister
            vid märkningen. Även Coop har medgett att det har förekommit att
            varor märkts på fel sätt. Butiksanställda vittnar i medierna om
            ett systematiskt fuskande i hanteringen av fisk och räkor. Man
            öppnar paket, vänder filéer och paketerar om. Inom branschen finns
            det tydligen till och med ett uttryck för detta, ompack. Det sker
            helt rutinmässigt. Direktivet att märka om köttet har kommit från
            chefer. Etiketten har inte så mycket med verkligheten att göra,
            om man säger så, sade en tidigare butiksanställd till Aftonbladet.
          </note>
          <note>
            Livsmedelsföretagen har givetvis ett enormt ansvar för att se
            till att de följer lagen, men trots polisanmälningar och tillsägelser
            från Livsmedelsverket har ännu fler butiker åkt fast för köttfusk,
            till exempel i Uppsala och Kristianstad.
          </note>
          <note>
            Fusket har pågått länge. Ica har känt till fusket sedan 2003.
            Handels ordförande ger Ica underkänt och anser att köttfärskrisen
            inom Ica är en chefs- och ledningsfråga. De anställda gör som
            de blir tillsagda, annars är det arbetsvägran. Att bevaka att
            butiken följer lagstiftningen är en tung börda att lägga på de
            anställda som har ett stort ansvar men låga löner.
          </note>
          <note>
            Frågan är om det omfattande fusket någonsin hade upptäckts om
            inte Uppdrag granskning hade gjort det. Tydligt är i alla fall
            att landets livsmedelsinspektion inte hade upptäckt det systematiska
            fuskandet. Tydligt är också att fusket verkar vara så utbrett
            och omfattande att inte ens livsmedelsföretagen själva verkar
            kunna få kontroll över situationen.
          </note>
          <note>
            Vad kan då göras från politiskt håll? Något måste kunna göras.
            Borde inte antalet kontroller ökas kraftigt? Det vore nog en åtgärd
            som skulle få företagen att sluta fuska. Ökade kontroller skulle
            i och för sig innebära att högre avgifter skulle behöva tas ut,
            och kommunerna skulle behöva ökade resurser för att anställa fler
            kontrollanter. Men ministern säger i sitt svar att inga extra
            resurser bedöms behöva tillföras livsmedelskontrollerna och att
            inga åtgärder behöver vidtas förutom de som redan görs. De räcker
            för att marknaden ska följa lagen.
          </note>
          <note>
            Om jag tolkar jordbruksministerns svar rätt anser han inte heller
            att samhället bör ställa större krav på utbildning hos anställda
            inom livsmedelssektorn. Men menar ministern verkligen att vi från
            politiskt håll inte ska verka för att kontrollerna ska bli fler
            och kanske även grundligare? Menar ministern verkligen att inga
            politiska initiativ bör tas för bättre utbildning och medvetande
            inom livsmedelssektorn?
          </note>
          <note type="speaker">
            Anf. 31 Jordbruksminister ESKIL ERLANDSSON (c):
          </note>
          <note>
            Fru talman! Låt mig först kommentera påståendet som jag uppfattade
            det, att livsmedel och förpackat livsmedel får märkas om. Svaret
            på den frågan är nej. Man får inte märka om till exempel förpackat
            kött. Det är bara om förpackningen är skadad som man får ge den
            ett nytt emballage och sätta på en ny etikett. Men det ska då
            vara med samma datum eller ett tidigarelagt datum, om man bedömer
            att varans hållbarhet är försämrad. Därom råder inget tvivel.
            Lagstiftningen är entydig.
          </note>
          <note>
            Vad kan mer göras? Utbildning är självklart alltid en källa till
            framgång och förbättring i olika typer av verksamheter. Men även
            på den punkten är lagstiftningen tydlig. Livsmedelsföretagare,
            inkluderande handeln, ska se till att den personal som sysslar
            med olika saker inom verksamheten och företaget har en adekvat
            utbildning. Att säga att man ska ha något mer än en adekvat utbildning
            bedömer jag inte att regering eller riksdag kan göra. Det är redan
            tydligt i det avseendet.
          </note>
          <note>
            Kan kontrollfrekvensen ökas? Den kontroll som utförs ska vara
            riskbaserad. Därför besöks olika butiker och företag olika ofta.
            Bedömer man att det behövs en högre kontrollfrekvens är det upp
            till myndigheten, i detta fall den kommunala myndigheten, att
            se till att så sker, men också ta betalt för den ökade kostnad
            som självklart detta för med sig. Det blir så att säga straffet
            för dem som inte följer den lagstiftning och de regelverk som
            finns på området.
          </note>
          <note>
            Låt mig också konstatera att det här med att kontrollerna ska
            vara riskbaserade ju innebär att antalet besök, som per regel
            och definition ska vara oanmälda, kan skilja från verksamhet till
            verksamhet. Det kan alltså skilja från företag till företag hur
            många besök man får. Därmed har man möjlighet att göra så men
            också ta betalt för detsamma.
          </note>
          <note type="speaker">
            Anf. 32 JACOB JOHNSON (v):
          </note>
          <note>
            Fru talman! Givetvis är det ett lagbrott att märka om köttförpackningar.
            Vad som har skett är dock flera sådana lagbrott och sådant fusk,
            och därför har vi denna interpellationsdebatt.
          </note>
          <note>
            I min interpellation föreslog jag också införande av obligatorisk
            utbildning för dem som hanterar livsmedel. Jordbruksministern
            uttalade sig i tv före jul om att man skulle kunna tänka sig att
            införa ett matkörkort, även om det borde vara frivilligt för de
            små företagen.
          </note>
          <note>
            Jag vill upprepa frågan: Skulle man inte kunna tänka sig att
            införa ett sådant matkörkort med obligatorisk utbildning för alla
            som arbetar med livsmedel? Det har man till exempel i Finland
            och Danmark, där det är obligatoriskt att genomgå en grundläggande
            utbildning i livsmedelshygien för att starta eller driva livsmedelsverksamheter.
          </note>
          <note>
            I Finland måste man klara ett så kallat hygienkompetenstest,
            alltså ett test som är uppbyggt på olika ämnesområden, bland annat
            mikrobiologi och förorening av livsmedel, matförgiftningar med
            mera. Vi har inga sådana obligatoriska krav som de har i våra
            nordiska grannländer.
          </note>
          <note>
            De större livsmedelsindustrierna är nog medvetna om att man måste
            ha kompetent folk, men mindre livsmedelsindustrier, snabbmatsrestauranger
            och livsmedelsbutiker kan däremot behöva höja sin utbildningsnivå.
            Som jag sade tidigare är det väldigt viktigt att de som arbetar
            med ansvarsfulla arbetsuppgifter, ofta mot låg lön och med ett
            stort ansvar, får chans att utvecklas och ta sitt stora ansvar.
          </note>
          <note>
            Regeringen har föranmält en samlad livsmedelsstrategi. Nu säger
            ministern att denna fråga knappast kommer att behandlas, men jag
            tycker nog att det vore naturligt om den gjorde det. Ministern
            ska återkomma. Vi får väl se om frågan trots allt kommer med.
          </note>
          <note>
            Jag vill också passa på att vidga den här debatten lite grann,
            för en annan central livsmedelsfråga gäller vår köttkonsumtion
            som sådan. Den ökar från år till år i Sverige och världen. Den
            har ökat med i storleksordningen 25 procent sedan vi gick med
            i Europeiska unionen. Det är ett problem, inte bara hygieniskt
            sådant, utan också bland annat ett miljöproblem och ett djurhälsoproblem.
          </note>
          <note>
            FN-utredningen har visat att boskapssektorn står för hela 18
            procent av de globala utsläppen av växthusgaser. Boskapssektorn
            är också en av de största orsakerna till förlusten av biologisk
            mångfald och påverkar den stora debatten om skogsskövlingen i
            världen. Det finns också en koppling till vattenfrågor.
          </note>
          <note>
            Hela köttdebatten, både hur köttet märks och hanteras i butikerna
            och hur det produceras, är en väldigt stor framtidsfråga.
          </note>
          <note>
            FN:s livsmedelsorgan tror att konsumtionen av kött- och mejeriprodukter
            kommer att fördubblas till 2050. Men det är dags att vända skutan,
            och ett första etappmål skulle kunna vara att minska köttkonsumtionen
            i Sverige till nivån när vi gick med i Europeiska unionen. Jag
            tycker att även detta ska beaktas i livsmedelsstrategin vi ska
            ha en säker kötthantering, men vi ska också ha en strategi för
            att minska köttkonsumtionen i Sverige.
          </note>
          <note type="speaker">
            Anf. 33 Jordbruksminister ESKIL ERLANDSSON (c):
          </note>
          <note>
            Fru talman! Låt mig först konstatera att den sista delen av Jacob
            Johnsons inlägg var föremål för en särskild interpellationsdebatt
            för inte alltför länge sedan. I motsats till den debatt vi har
            i dag var vi i den debatten inte särskilt överens. Låt mig i det
            här sammanhanget säga att jag upplever det som att Jacob Johnson
            och jag faktiskt är överens.
          </note>
          <note>
            Jag uppfattar det som att vi är överens om att lagstiftningen
            är klar och tydlig: Man får inte fuska när det gäller mat. Jag
            har också uppfattat att vi är överens om att huvudregeln är att
            inspektioner av butiker eller andra livsmedelsanläggningar ska
            vara oanmälda. Jag har slutligen uppfattat det som att Jacob Johnson
            har förstått att varje livsmedelsföretagare är ansvarig för att
            de livsmedel som släpps ut på marknaden är säkra. All personal
            som hanterar livsmedel ska ha relevant kunskap om livsmedelshygien
            och livsmedelshantering. Något avkall på de sakerna kan vi inte
            göra, Jacob Johnson, och gör vi inte heller.
          </note>
          <note>
            Apropå den debatt som har varit under senare tid har det uppstått
            en diskussion om vi kan förstärka detta ytterligare. Ett frivilligt
            system med kompetensbevis för yrkesverksamma inom sektorn kan
            vara ett sätt att förbättra kunskaperna ytterligare. Jag har för
            avsikt att inom närtid ge uppdrag till berörda myndigheter i detta
            avseende.
          </note>
          <note>
            Låt mig avslutningsvis i detta anförande säga att vi inte får
            göra avkall på den lagstiftning som redan gäller i dag. Personalen
            ska ha relevanta kunskaper. Sedan kan vi lägga lite extra ovanpå,
            men grundkravet kan vi, och ska vi, aldrig ge avkall på.
          </note>
          <note type="speaker">
            Anf. 34 JACOB JOHNSON (v):
          </note>
          <note>
            Fru talman! Jordbruksministern, alla andra och jag är säkert
            helt överens om att det är olagligt att märka om livsmedel. Vi
            är också helt överens om att det bör göras oanmälda kontroller.
            Vad vi inte är överens om är vilka initiativ vi från politiskt
            håll regeringen bör ta för att utbildningsnivån inom sektorn ska
            höjas och också för att kontrollerna ska bli mer frekventa.
          </note>
          <note>
            Fru talman! Det är säkert inte sista gången som jordbruksministern
            och jag debatterar kött ur olika aspekter må det vara hanteringen
            i butikerna, uppfödning av boskap för köttkonsumtion med dess
            påverkan på klimatfrågan, djurskydd, livsmedelsarbetarnas arbetsvillkor
            med mera. Det finns många problem i denna kedja som talar för
            att köttkonsumtionen av flera olika skäl bör minska.
          </note>
          <note>
            När det gäller hanteringen av kött, inklusive märkning, måste
            högre krav ställas på ledningen i företagen och på de anställda.
            Handeln måste helt enkelt leva upp till högt ställda krav på redlighet.
            Bättre utbildning och en ledning som sätter säkerhet, ärlighet
            och kundernas förtroende före kortsiktiga vinster är A och O i
            detta. De som jobbar med de så allvarliga kötthanteringsfrågorna
            måste få erkännande för sitt viktiga arbete.
          </note>
          <note>
            För att travestera en känd partikollega till jordbruksministern:
            Kötthanteringen i Sverige bör bli både smalare och säkrare.
          </note>
          <note type="speaker">
            Anf. 35 Jordbruksminister ESKIL ERLANDSSON (c):
          </note>
          <note>
            Fru talman! Tack för debatten, Jacob Johnson. Debatten har kretsat
            kring ett oerhört angeläget ämne, nämligen mat. Den äter vi alla
            varje dag. Den ska vara säker och trygg. Är den dessutom god blir
            vi alla nöjda.
          </note>
          <note>
            Den lagstiftning vi har på området är strikt och relevant. För
            det som vi tillhandahålles i en affär, på en restaurang, ska det
            vara så. Det är företagarna som har ansvaret för att maten är
            sund, säker och trygg att äta. Trots detta har jag för avsikt
            att inom närtid ge adekvata myndigheter ett uppdrag Jacob Johnson
            har regeringens uppdrag att biträda att ytterligare förstärka
            detta. Grundkraven finns redan i dag, nämligen att vi ska vara
            säkra när det gäller den mat vi äter.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.55 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 36 TALMANNEN:
          </note>
          <note>
            Vi övergår till dagens frågestund, och jag vill hälsa statsråden
            välkomna. De statsråd som deltar är arbetsmarknadsminister Sven
            Otto Littorin, jordbruksminister Eskil Erlandsson, statsrådet
            Cecilia Malmström, integrations- och jämställdhetsminister Nyamko
            Sabuni och försvarsminister Sten Tolgfors. Övergripande frågor
            besvaras av arbetsmarknadsministern.
          </note>
          <note>
            Arbetsmarknadspolitiken
          </note>
          <note type="speaker">
            Anf. 37 PATRIK BJÖRCK (s):
          </note>
          <note>
            Herr talman! Min fråga är till arbetsmarknadsministern.
          </note>
          <note>
            Regeringens arbetsmarknadspolitik har så här långt varit ett
            stort misslyckande. När vi nu kan börja utvärdera alla de försämringar
            som arbetsmarknadsministern har varit med om att driva igenom
            framstår ordet fiasko som rimligt.
          </note>
          <note>
            Nystartsjobben har inte gått till dem som står längst ifrån arbetsmarknaden.
            De har inte lett till permanenta anställningar. Att skänka 60
            miljoner till McDonalds aktieägare har inte skänkt några ungdomar
            jobb. Att lägga ned arbetsmarknadsutbildningen har visat sig vara
            en katastrof, både för dem som behöver utbildningen och för de
            arbetsgivare som skriker efter utbildad arbetskraft. 400 000 har
            lämnat a-kassan. Fackföreningar har fått vidkännas ett medlemsras
            när folk inte har haft råd att betala avgiften. Det här förstör
            balansen på arbetsmarknaden.
          </note>
          <note>
            Den gamle kristdemokratiske partiledaren Alf Svensson kallar
            regeringens politik hjärtlös.
          </note>
          <note>
            Nu är det dags för arbetsmarknadsministern att bekänna färg.
            Kommer den hjärtlösa politiken att fortsätta? Kommer högerns systemskifte
            att fullföljas, eller är det dags att sätta stopp?
          </note>
          <note>
            En början skulle kunna vara att slopa förslaget om obligatorisk
            a-kassa, att fort och kraftfullt rätta till det som behövs för
            att den svenska modellen med kollektivavtal kan fortsätta efter
            den så kallade Lavaldomen.
          </note>
          <note>
            Frågan blir: Är arbetsmarknadsministern beredd att besinna sig?
          </note>
          <note type="speaker">
            Anf. 38 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det är snudd på komiskt att höra Patrik Björck,
            med all respekt. Sedan vi övertog det fullständiga moras ni lämnade
            efter er, med var femte svensk i arbetsför ålder utanför arbetsmarknaden,
            har 155 000 personer lämnat utanförskapet och kommit i arbete.
            Det är en svensk var fjärde minut som lämnar utanförskapet, får
            en arbetsgemenskap att känna trygghet i, får en lön att leva på
            och en framtid att se fram emot.
          </note>
          <note>
            Den här regeringen driver en politik för full sysselsättning.
            Alla som vill och kan vara med på arbetsmarknaden ska ha möjlighet
            att vara det. En svensk var fjärde minut de 155 000 motsvarar
            3 Borlänge, 12 Söderhamn och 640 Färna i Västmanland, bara för
            att ta några exempel. Det här är inte statistik och siffror, utan
            det är enskilda människor som nu får en lön att leva på och en
            framtid att se fram emot, som er regering förnekade dem.
          </note>
          <note type="speaker">
            Anf. 39 PATRIK BJÖRCK (s):
          </note>
          <note>
            Herr talman! Det som händer nu är inte på grund av den arbetsmarknadspolitik
            som arbetsmarknadsministern står för, utan trots den arbetsmarknadspolitiken.
            Bara den som vill ha ett systemskifte i Sverige kan undvika att
            kalla den förda arbetsmarknadspolitiken ett misslyckande.
          </note>
          <note>
            På punkt efter punkt försvagar man de anställda och deras organisationer.
            På punkt efter punkt driver man fram ökade klyftor och större
            löneskillnader. Är det inte dags att erkänna att det är detta
            som är målet, att det är systemskiftet i politiken som man nu
            vill framhålla och att det är därför som man tycker att det här
            är en lyckad politik? Som det har sagts tidigare: Man blinkar
            åt vänster och svänger åt höger.
          </note>
          <note>
            Är det inte dags nu att komma till skott och erkänna att man
            är så nöjd därför att det är detta man vill uppnå, att man vill
            uppnå ökade skillnader och vill uppnå större konkurrens och lönedumpning
            på den svenska arbetsmarknaden? Det är just det man har lyckats
            med. I ljuset av det kan jag förstå att man är nöjd och tycker
            att det här är lyckad politik. Är det inte dags att erkänna att
            det är detta som är målet?
          </note>
          <note type="speaker">
            Anf. 40 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det stora systemskiftet i svensk politik var de
            tolv år när Socialdemokraterna övergav arbetslinjen, när ni permanentade
            utanförskapet på den nivå som gjordes under de tolv år ni hade
            på er, där var femte svensk var i utanförskap, där var femte svensk
            förnekades möjligheten att komma tillbaka och leva på ett eget
            arbete. Att ni inte har dragit några som helst slutsatser av det
            är för mig en gåta, och att ni i opposition fortsätter att driva
            en politik som permanentar utanförskapet och tvingar fler att
            lämna arbetsmarknaden. Det är totalt oansvarigt.
          </note>
          <note>
            OECD konstaterade alldeles nyligen, i decemberrapporten, att
            Sverige är den arbetsmarknad i hela OECD-området som har den snabbast
            växande sysselsättningen bara som ett exempel. Man kan välja att
            tro att det där var något hokuspokus som ni trillade dit på för
            tio eller fem år sedan, men det är klart att politik betyder någonting,
            att det har effekt.
          </note>
          <note>
            Och det är klart att de åtgärder som syftar till att göra det
            mer lönsamt att arbeta och billigare och enklare att anställa
            och förbättra matchningsfunktionen på arbetsmarknaden får effekt.
            Det är det vi också ser när en person var fjärde minut kommer
            tillbaka i arbete.
          </note>
          <note>
            Dumpning av torsk i Östersjön
          </note>
          <note type="speaker">
            Anf. 41 RUNE WIKSTRÖM (m):
          </note>
          <note>
            Herr talman! Jag har en fråga till jordbruksministern angående
            dumpning av torsk i Östersjön. Kritiken mot den här dumpningen
            är massiv, och den är också berättigad. Det är ett fruktansvärt
            resursslöseri att dumpa så stora mängder död fisk tillbaka i havet,
            och det är på grund av nuvarande kvotbestämmelser. Reglerna måste
            förändras, och detta kan ske med ganska enkla och snabba medel.
          </note>
          <note>
            Vilka åtgärder avser jordbruksministern att vidta för att minska
            dumpningen av torsk i Östersjön?
          </note>
          <note type="speaker">
            Anf. 42 Jordbruksminister ESKIL ERLANDSSON (c):
          </note>
          <note>
            Herr talman! Tack för frågan det är en angelägen frågeställning.
          </note>
          <note>
            Utkast innebär att upptagen fisk slängs tillbaka i havet. Den
            som tror att fisken överlever har fel. Den dör av det vi på svenska
            kan kalla dykarsjuka. Det är ett resursslöseri som måste undvikas.
          </note>
          <note>
            Det pågår nu, herr talman, ett antal försök med att använda selektiva
            redskap och där man inte tillåts slänga tillbaka utan får avräkna
            allt som man har tagit in i båten på den kvot som finns tillgänglig.
            Dessa försök ska vi dels utvärdera, dels ta vara på och använda
            i till exempel de vatten som Rune Wikström talar om, nämligen
            Östersjön, där nämnd art också är hotad.
          </note>
          <note type="speaker">
            Anf. 43 RUNE WIKSTRÖM (m):
          </note>
          <note>
            Herr talman! I allmänhetens ögon framstår fiskarna som de största
            miljöbovarna, som slänger tillbaka död fisk i havet. Men i själva
            verket får ju fiskaren leva enbart efter de regler som är uppsatta.
          </note>
          <note>
            När yrkesfiskaren råkar överskrida sin kvot får han inte lasta
            över fisken till någon båt som ligger bredvid som inte har lyckats
            fylla sin kvot. Det skulle kunna underlätta resursslöseriet. En
            annan åtgärd vore att låta båten ligga i land och avräkna de dagar
            som han har överskridit sin kvot med. På det viset slipper man
            all dumpning. Det går åt mindre bränsle. Fiskbeståndet skonas.
            Det är enkla åtgärder, som snabbt skulle kunna sättas in.
          </note>
          <note type="speaker">
            Anf. 44 Jordbruksminister ESKIL ERLANDSSON (c):
          </note>
          <note>
            Herr talman! Vad beträffar Kattegatt har vi inom den europeiska
            unionen kommit överens om att göra vad som kan göras med de åtgärder
            som finns för att bringa ned utkastet till 10 procent mot vad
            det är i dag. För att detta ska vara möjligt måste en massa åtgärder
            vidtas, bland annat att införa selektiva redskap men också pröva
            metoder som Rune Wikström tar upp.
          </note>
          <note>
            Den erfarenhet som vi kommer att få i Kattegatt ska vi självklart
            använda i Östersjön när de försöken är genomförda. Jag tar med
            de exempel som Rune Wikström här nämner inför de förhandlingar
            som ska ske vad gäller fisket år 2009.
          </note>
          <note>
            Skogsbrandflyget
          </note>
          <note type="speaker">
            Anf. 45 SVEN BERGSTRÖM (c):
          </note>
          <note>
            Herr talman! Jag har en fråga till försvarsminister Sten Tolgfors.
          </note>
          <note>
            Skogsnäringen är en av Sveriges viktigaste näringar med betydelse
            för ekonomi, arbetstillfällen, regional utveckling och så vidare.
            En liten men viktig pusselbit i det sammanhanget är skogsbrandflyget.
            För några år sedan lät den socialdemokratiska regeringen detta
            förfalla, och det upphörde runt om i landet med påföljd att vi
            fick många skogsbränder i onödan. En av alliansregeringens första
            åtgärder var att medverka till att detta kunde återupprättas förra
            sommaren. Det gav god effekt.
          </note>
          <note>
            Det här bygger på att det finns många små flygklubbar och flygfält
            runt om i landet. Verksamheten riskerar nu att tvingas upphöra
            igen på grund av EU-direktiv om att beskatta flygbensinen rakt
            av.
          </note>
          <note>
            Det kan vara berättigat att beskatta flygbränslet på olika sätt,
            men det är viktigt att det inte drabbar en sådan viktig verksamhet.
            Jag undrar helt enkelt vad försvarsministern, som har ansvar för
            räddningstjänst och den typen av verksamhet, avser att göra för
            att trygga skogsbrandflygets framtida verksamhet.
          </note>
          <note type="speaker">
            Anf. 46 Försvarsminister STEN TOLGFORS (m):
          </note>
          <note>
            Herr talman! Tack, Sven, för en angelägen fråga! Det är alldeles
            korrekt som du säger att regeringen har återinfört statlig finansiering
            av skogsbrandflyg. I regleringsbrevet för Statens räddningsverk
            för 2008 ingår och framgår att Räddningsverket ska säkerställa
            att det genomförs skogsbrandflyg i tillräcklig omfattning över
            landet. Anledningen är att det är en viktig verksamhet. Det krävs
            också flygövervakning för att man ska kunna hantera de stora arealer
            det är frågan om.
          </note>
          <note>
            Den fråga du nu ställer är en fråga som rör Finansdepartementet,
            och det är en skattefråga. Det är alldeles korrekt som du säger
            att Finansdepartementet har tagit fram ett pm där man föreslår
            en ändring av beskattningsreglerna. Det är ute på remiss just
            nu, fram till den 8 februari. När remissinstansernas synpunkter
            inkommer är det upp till regeringen och Finansdepartementet att
            ta ställning. Det finns alltså ännu ingen linje som är färdig
            och beslutad i frågan.
          </note>
          <note type="speaker">
            Anf. 47 SVEN BERGSTRÖM (c):
          </note>
          <note>
            Herr talman! Det gläder mig att regeringen inte på något sätt
            har bundit sig för detta. Men jag befarar ändå att det kommer
            att bli komplikationer. Jag vill på det här sättet uppmärksamma
            försvarsministern och regeringen på frågan. Det är oerhört viktigt
            att man parerar detta på något sätt och ser till att dessa små
            flygklubbar och de små flygfälten ute i skogen framför allt uppe
            i Norrland, där det är väldigt decentraliserat kan överleva på
            olika sätt och att man inte kastar ut barnet med badvattnet när
            man får en flygbensinskatt.
          </note>
          <note type="speaker">
            Anf. 48 Försvarsminister STEN TOLGFORS (m):
          </note>
          <note>
            Herr talman! Sven Bergström och jag är säkert överens om att
            det i grunden är den enskildes ansvar att vårda och övervaka sin
            egendom. Vi har en kommunal räddningstjänst för brandinsatser,
            till exempel. Därutöver har den här regeringen ansett att det
            är viktigt att Räddningsverket kan göra kompletterande insatser
            och har därför gjort det möjligt för dem att använda också statlig
            finansiering, till dels när det gäller skogsbrandflyget.
          </note>
          <note>
            Nu är detta en skattefråga som är ute på remiss. Jag tror att
            regeringen från Försvarsdepartementets sida har markerat en vilja
            och intresse. Däremot är skattefrågan ännu öppen, och remissförfarandet
            pågår fortfarande. Det visar att Sven Bergström och jag får anledning
            att återkomma i ärendet. Vi har ögonen på det.
          </note>
          <note>
            EU:s fiskeavtal med Mauretanien
          </note>
          <note type="speaker">
            Anf. 49 TINA EHN (mp):
          </note>
          <note>
            Herr talman! Min fråga är till jordbruksminister Eskil Erlandsson.
          </note>
          <note>
            Jordbruksministern talade i en tidningsintervju nyligen om EU:s
            fiskeavtal med fattiga länder. Han utgår där från att det bara
            är fiskevatten som länderna själva inte kan utnyttja som arrenderas
            ut. Så verkar inte vara fallet i till exempel Mauretanien, där
            ett nytt fiskeavtal med EU är högst aktuellt.
          </note>
          <note>
            Mauretaniens fiskeforskare menar att EU tar för mycket blekfisk,
            men regeringen behöver ju pengarna. EU:s trålare konkurrerar med
            samma begränsade bestånd som Mauretaniens lokala fiskare. EU har
            hävdat att om EU:s fiske ska minska måste också Mauretaniens fiske
            minska. Ser ministern detta problem, som jag försöker förklara?
            Kan han i så fall medverka till större rättvisa?
          </note>
          <note type="speaker">
            Anf. 50 Jordbruksminister ESKIL ERLANDSSON (c):
          </note>
          <note>
            Herr talman! Detta är en angelägen frågeställning. Fiskeavtal
            med så kallad tredjenation bygger på att två parter kommer överens,
            det vill säga att någon så att säga vill arrendera ut eller låna
            ut en resurs och att någon vill betala för att nyttja den. Så
            är det i fallet med Mauretanien. Man vill att andra också ska
            nyttja de vatten som står under landets kontroll.
          </note>
          <note>
            Samtidigt vet vi att administrationen runt fisket är dålig i
            Mauretanien, liksom kontrollen. Vi vet att det finns ett flertal
            andra nationer utöver EU-stater som nyttjar fiskeresurser i Mauretaniens
            vatten. Därför är det avtal som är skrivet delat så att det utgår
            en ersättning som är avsedd att vara betalning för fisket och
            en annan del som så att säga är bistånd i syfte att hjälpa Mauretanien
            att bygga upp en administration och en kontroll av fisket.
          </note>
          <note type="speaker">
            Anf. 51 TINA EHN (mp):
          </note>
          <note>
            Herr talman! Jag ställde en liknande fråga i miljö- och jordbruksutskottet
            häromveckan. Ministern svarade på den frågan nu, tror jag. Jag
            uppfattade det som att det fanns ett svar.
          </note>
          <note>
            Det finns exempel på hur man skulle kunna göra. Till exempel
            finns ett avtal med Grönland som består av två delar, där man
            både betalar för fiskerätt och i praktiken ger visst bistånd.
            Det råder tydligen delade meningar om hur läget egentligen ser
            ut när det gäller de avtal man skriver.
          </note>
          <note type="speaker">
            Anf. 52 Jordbruksminister ESKIL ERLANDSSON (c):
          </note>
          <note>
            Herr talman! Även i det här fallet finns det olika uppfattningar.
            Det är ju ganska självklart.
          </note>
          <note>
            Som jag sade till Tina Ehn eller någon annan frågeställare i
            utskottet pågår det en diskussion om hur stor andel av det som
            EU ska betala som ska vara i arrende för fisket och hur stor andel
            som ska vara i form av betalning för bistånd. Det pågår en sådan
            diskussion.
          </note>
          <note>
            Den uppfattning som jag från svensk sida har framfört är att
            en större andel rimligen borde gå till det vi kan kalla biståndsdelen
            och att man minskar på fiskedelen.
          </note>
          <note>
            IT-säkerheten
          </note>
          <note type="speaker">
            Anf. 53 PETER JEPPSSON (s):
          </note>
          <note>
            Herr talman! Min fråga går till försvarsminister Tolgfors. Sveriges
            IT-system är i dag så dåligt skyddade att de i praktiken är som
            olåsta kassaskåp. Mer än 99 procent av det svenska samhällets
            kritiska infrastruktur är beroende av Internet som den stora bäraren
            av information.
          </note>
          <note>
            Estland utsattes våren 2007 för en mejlbombning som paralyserade
            landets infrastruktur. En liknande attack mot Sverige skulle kunna
            orsaka en nationell kris av en omfattning vi aldrig tidigare har
            sett i vårt land. Det är oklart vem som tar ansvar om Sverige
            i dag skulle utsättas för en IT-attack liknande den i Estland.
          </note>
          <note>
            I dag är fyra departement och sju myndigheter ansvariga för IT-säkerheten.
            Detta ger en oklar ansvarsfördelning och otydlig ledning.
          </note>
          <note>
            Herr talman! Min fråga till försvarsministern är: Hur avser försvarsministern
            att agera för att få till stånd en tydlig ansvarsfördelning när
            det gäller IT-säkerheten?
          </note>
          <note type="speaker">
            Anf. 54 Försvarsminister STEN TOLGFORS (m):
          </note>
          <note>
            Herr talman! Tack för en bra fråga! Svaret kommer i den proposition
            om en ny krismyndighet som vi ska lämna till riksdagen i mars.
          </note>
          <note>
            Detta sönderfaller egentligen i flera olika delar. Det ena handlar
            om teknisk kompetens och kunskap. Den finns inom redan existerande
            myndigheter. Det andra handlar om samordningsansvar, om hur vi
            gör för att höja ribban lägstanivån inte bara i myndigheter utan
            också i samhället i övrigt.
          </note>
          <note>
            Jag har haft utförliga diskussioner med min estniske kollega
            om de erfarenheter man gjorde där under de IT-attacker som frågeställaren
            refererar till. Det finns en del lärdomar att dra.
          </note>
          <note>
            Jag delar den grundläggande bedömningen att det behöver göras
            mycket mer här. Det är inte säkert att jag håller med om det svar
            som Socialdemokraterna ger, det vill säga att det ska vara en
            ny särskild myndighet bara för detta och kanske till och med en
            ny minister för detta. Jag tror mer på ett helhetsansvar, men
            vi kommer utförligt att adressera frågan i en proposition som
            kommer till riksdagen i mars.
          </note>
          <note type="speaker">
            Anf. 55 PETER JEPPSSON (s):
          </note>
          <note>
            Herr talman! Tack, försvarsministern, för svaret! Vi kommer att
            se fram emot det förslag som kommer i propositionen.
          </note>
          <note>
            Det är också viktigt att påpeka att detta är viktigt för hela
            Sverige, framför allt med tanke på det man har sagt från regeringen
            och från kommunministern om att Internet ska minska myndighetskrånglet
            och att alltmer kontakt med myndigheter ska kunna skötas via Internet.
          </note>
          <note>
            Vi ser fram emot beskedet i propositionen och hoppas att vi kan
            hitta en bra lösning, så att vi inte får samma problem som Estland.
          </note>
          <note type="speaker">
            Anf. 56 Försvarsminister STEN TOLGFORS (m):
          </note>
          <note>
            Herr talman! Den här frågan är en god illustration av hur hotbilden
            för vårt land och andra länder har förändrats över tid. Precis
            som frågeställaren säger är våra samhällsfunktioner både mycket
            känsliga och stundom mycket utsatta. Vi vet alla hur beroende
            vi är i vårt vardagsliv av tillgång till elektricitet, av att
            kunna göra våra banktjänster, av att myndigheter och företag fungerar
            och av att informationssäkerheten finns där och fungerar.
          </note>
          <note>
            Delvis gäller här att ingen kedja är starkare än sin svagaste
            länk. Den som vill åstadkomma mycket skada kan göra det genom
            att slå ut till exempel bara en av samhällets olika funktioner.
          </note>
          <note>
            Det finns alltså all anledning för oss att gå vidare i den här
            frågeställningen om att stärka IT-säkerheten. Vi kommer från regeringens
            sida att leverera ett antal nya förslag under mars månad till
            riksdagen. Sedan hoppas jag på en bra och bred diskussion här.
          </note>
          <note>
            Sms-lånen
          </note>
          <note type="speaker">
            Anf. 57 JAN ERTSBORN (fp):
          </note>
          <note>
            Herr talman! Jag önskar ställa en fråga till statsrådet Nyamko
            Sabuni beträffande sms-lånen.
          </note>
          <note>
            Jag tillhör dem som är väldigt bekymrade över att vi har en så
            stor överskuldsättning hos befolkningen i det här landet. Det
            är bortemot 500 000 personer i Kronofogdemyndighetens register.
          </note>
          <note>
            Sms-lånen är en del i detta. En kronofogde har betecknat det
            som en motorväg rakt in i skuldfällan. Vi vet genom en kartläggning,
            som kom nyligen från kronofogden, att det är många unga som tar
            lånen. Det är många som ångrar sig några dagar efter att de har
            tagit lånen, och det är faktiskt många som redan har betalningsanmärkningar
            som får de här lånen.
          </note>
          <note>
            Jag tycker att vi behöver se det här som en konsumentangelägenhet,
            och det behövs ett konsumentskydd. Min fråga blir då: Vad avser
            konsumentministern att göra beträffande sms-lånen?
          </note>
          <note type="speaker">
            Anf. 58 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Som konsumentminister är jag också bekymrad över
            de här sms-lånen, som drabbar framför allt unga människor.
          </note>
          <note>
            Vi har precis fått besked om att Europaparlamentet har antagit
            konsumentkreditdirektiv som också förväntas antas av rådet. I
            samband med det kommer också vårt arbete i Sverige att pågå. Det
            pågår en översyn på Justitiedepartementet, som äger lagen, av
            hur vår konsumentkreditlag ser ut. Tanken är att vi ska hitta
            ett sätt att kunna reglera också de här sms-lånen, så att det
            inte ska vara så lätt att få dem och att man ska kunna ha ångertid.
            Framför allt ska det kanske finnas möjlighet att göra en kreditprövning.
          </note>
          <note>
            Konsumentkreditdirektivet fastslår att man ska göra kreditprövning
            på belopp över 200 euro, vilket betyder att lån upp till ungefär
            1 900 kronor inte skulle inkluderas i detta. Men i vår översyn
            och det arbete vi nu gör för att förändra våra lagar hoppas jag
            att vi ska finna möjlighet att göra kreditprövningar också på
            de mindre lånen. Men det gäller att väga det mot att det finns
            andra typer av krediter som inte får drabbas. Att vi vill göra
            det svårare för människor att ta sms-lånen får inte leda till
            att andra får problem.
          </note>
          <note type="speaker">
            Anf. 59 JAN ERTSBORN (fp):
          </note>
          <note>
            Herr talman! Jag tackar så mycket för svaret. Jag har bara en
            kort följdfråga: Kan ministern möjligen säga någonting om hur
            arbetet nu kommer att fortgå, i tid? Vi vet att vi har två år
            på oss att implementera ett direktiv, men vi är naturligtvis många
            som önskar att det kommer att gå betydligt fortare.
          </note>
          <note type="speaker">
            Anf. 60 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Ja, det är två år man har på sig att införliva EU-direktivet.
            Men min förhoppning, som konsumentminister, är att detta arbete
            ska kunna gå snabbare.
          </note>
          <note>
            Vanligtvis är vår ordning i Sverige sådan att det krävs längre
            tid än två år, vilket har gjort att några direktiv har införlivats
            senare än inom de här två åren. Men eftersom det pågår en parallellprocess
            på Justitiedepartementet, där de gör en översyn av vår konsumentkreditlag,
            borde det leda till en skyndsam process för att vi ska komma till
            rätta med de här problemen.
          </note>
          <note>
            Omorganisering av Arbetsförmedlingen
          </note>
          <note type="speaker">
            Anf. 61 DÉSIRÉE PETHRUS ENGSTRÖM (kd):
          </note>
          <note>
            Herr talman! Jag har en fråga till arbetsmarknadsminister Littorin.
          </note>
          <note>
            Alliansen har gått till val på att bryta utanförskapet, en stark
            och stor utmaning. Arbetsförmedlingen genomgår just nu också en
            stor förändring. Man omorganiserar sig till den nya Arbetsförmedlingen.
            Men frågan är om det räcker att byta namn och att omorganisera
            Arbetsförmedlingen.
          </note>
          <note>
            Vi är några kristdemokrater som har studerat Australiens, Hollands,
            Englands och Norges modell och hur de har förändrat sin förmedlingsverksamhet.
            De har gjort lite mer radikala grepp, som kan stå som förebild
            för Sverige, tycker vi. I England har man lyckats få in många
            som står långt ifrån arbetsmarknaden. I Australien får man en
            ersättning, en peng, för det man åstadkommer och så vidare.
          </note>
          <note>
            Min fråga till ministern är om han anser att vi även i Sverige
            bör pröva en modell med en mångfald aktörer och med en ersättning
            efter prestation, en arbetsmarknadspeng eller omställningspeng.
          </note>
          <note type="speaker">
            Anf. 62 Arbetsmarknadsminister SVEN OTTO LITTORIN (m):
          </note>
          <note>
            Herr talman! Vi måste naturligtvis göra allt vi kan för att se
            till att våra olika myndigheter och verk och vad det nu kan vara
            har huvudfokus på det som är huvuduppgiften, att få fler tillbaka
            i arbete. Det var mot den bakgrunden som vi valde att lägga ihop
            länsarbetsnämnderna, Arbetsmarknadsverket och Arbetsmarknadsstyrelsen
            i en myndighet, som vi klokt nog döpte till Arbetsförmedlingen.
            Vi tycker nämligen att det är det den bör syssla med, att förmedla
            arbete. Det var en upprensning i strukturerna som jag tror har
            varit väldigt viktig.
          </note>
          <note>
            När det gäller vad som händer i utlandet är det klart att det
            alltid är viktigt att titta runt och få intryck på olika sätt
            och vis. Däremot är jag mer tveksam, ska jag säga, till ett vouchersystem
            i förmedlingsverksamheten. Jag tror att många aktörer behövs.
            Det tror jag är helt riktigt. Därför välkomnar jag sådana initiativ
            som till exempel Akademikerförmedlingen och andra, som ett etablerat
            samarbete mellan fackföreningar och bemanningsföretag och privata
            företag ligger bakom. Men vouchersystem är jag lite mer tveksam
            till. Jag ska återkomma till det i nästa replik.
          </note>
          <note type="speaker">
            Anf. 63 DÉSIRÉE PETHRUS ENGSTRÖM (kd):
          </note>
          <note>
            Herr talman! Jag hör att arbetsmarknadsministern låter lite tveksam.
            Man borde väl åtminstone titta på andra modeller och ta intryck?
            Man har ju sett stora och positiva förändringar.
          </note>
          <note>
            En av de stora utmaningarna är att nå dem som står längst ifrån
            arbetsmarknaden i dag. Vi ser att vi har svårt att få in exempelvis
            funktionshindrade. Även den gruppen har lyckats komma in med den
            här andra arbetsmodellen, som man, som sagt, jobbar med i Australien,
            England, Holland och Norge. Jag skulle vilja uppmana arbetsmarknadsministern
            att titta på detta. Jag skulle vilja ha en lite positivare syn
            när det gäller att titta på andra modeller.
          </note>
          <note type="speaker">
            Anf. 64 Arbetsmarknadsminister SVEN OTTO LITTORIN (m):
          </note>
          <note>
            Herr talman! Möjligen är det en oklarhet i beskrivningen från
            min sida.
          </note>
          <note>
            Så här är det. Verksamheten i den nya myndigheten sönderfaller
            i huvudsak i två delar. Den ena är det rena förmedlingsuppdraget,
            alltså det man möter när man kommer in på Arbetsförmedlingens
            kontor. Den andra delen är programverksamheterna. Där finner vi
            i huvudsak jobb- och utvecklingsgarantin och jobbgarantin för
            unga. Där har vi i regleringsbrevet för Arbetsförmedlingen, som
            vi fattade beslut om i december, givit Arbetsförmedlingen i uppdrag
            att se till att en tredjedel av de upphandlingsbara platserna
            i de garantierna det handlar om 10 000 personer ska handlas upp
            av kompletterande aktörer, och med kompletterande aktörer menar
            vi just precis detta. Det kan vara sociala företag, privata företag,
            ideella organisationer eller en kombination av dessa.
          </note>
          <note>
            Det här tror jag uppfyller precis det som Désirée Engström efterlyser,
            nämligen att vi bjuder in andra än den offentliga Arbetsförmedlingen
            att hjälpa till. Det tycker jag är ett komplement och inte en
            konkurrens i den meningen.
          </note>
          <note>
            Det där ska vi naturligtvis också utvärdera. Vi ska följa nogsamt
            hur det går. Jag tror att det är oerhört viktigt att bjuda in
            många aktörer för att hjälpa till i detta viktiga arbete.
          </note>
          <note>
            Börsoron och samarbetet mellan EU-länder
          </note>
          <note type="speaker">
            Anf. 65 MONICA GREEN (s):
          </note>
          <note>
            Herr talman! Vi har haft en fantastisk tillväxt i de europeiska
            länderna den senaste tiden. Arbetslösheten har minskat i EU, så
            även i Sverige, trots den orättvisa borgerliga politiken, som
            vi får lida med här i Sverige för närvarande.
          </note>
          <note>
            Men i går beskrev Konjunkturinstitutet att vi har en inflation
            som inte har varit så hög sedan vi hade en borgerlig regering
            förra gången. De beskrev också att tillväxten stannar av, att
            orderstockarna minskar. Ser vi det i ett internationellt perspektiv
            ser vi att den börsoro som började i USA också skakar många av
            de europeiska länderna.
          </note>
          <note>
            Därför har jag en fråga till EU-minister Cecilia Malmström: Hur
            kommer samarbetet mellan de europeiska länderna att påverkas av
            den här börsoron, och på vilket sätt blir kronan positivt bemött
            inom euroländerna, bland annat?
          </note>
          <note type="speaker">
            Anf. 66 Statsrådet CECILIA MALMSTRÖM (fp):
          </note>
          <note>
            Herr talman! Tack för frågan! Ja, det är turbulent på marknaderna
            nu, och det kommer många olika signaler. Vi lever i en tid av
            stor oro med svårigheter att göra prognoser. Det kommer mycket
            sådana här bedömningar.
          </note>
          <note>
            Finansministern berättade i morse för oss att de naturligtvis
            talar om de här sakerna på Ekofinmötena, men det finns en stor
            osäkerhet om vart det ska leda, så det är inte så att det har
            fattats något beslut eller någonting. Alla länder följer prognoserna,
            följer diskussionerna och för samtal med varandra och med ECB-chefen
            och avvaktar och ser. Olika länder är ju olika rustade för att
            kunna möta eventuella mer permanenta nedgångar.
          </note>
          <note>
            Sverige är gott rustat. Vi ser ingen fara, men vi följer naturligtvis
            vad som händer såväl på den amerikanska marknaden som på den internationella.
          </note>
          <note type="speaker">
            Anf. 67 MONICA GREEN (s):
          </note>
          <note>
            Herr talman! Jag blir lite orolig när ministrar säger så där,
            att det inte är någon fara i Sverige. Jag har hört också Anders
            Borg säga det. Men vi får väl se. Jag hoppas att ni har rätt,
            att vi har så pass god ordning i ekonomin, som vi lyckades bygga
            upp under den socialdemokratiska regeringens tid, och att det
            inte hinner raseras för mycket under den här tiden.
          </note>
          <note>
            Påverkas arbetet med Lissabonstrategin under den här processen
            när det är så skakigt i ekonomin? Påverkas det så att arbetslösheten
            eventuellt stiger igen? Vi har en framgångsrik period bakom oss.
            Hur blir det framöver? Vad tror EU-ministern?
          </note>
          <note type="speaker">
            Anf. 68 Statsrådet CECILIA MALMSTRÖM (fp):
          </note>
          <note>
            Herr talman! Ett tack till Monica Green. Det här är väldigt svåra
            frågor. Det är svårt att göra prognoser. Jag tror att det är oerhört
            angeläget att alla har en betydande dos is i magen just nu och
            att vi inte hetsar upp oss på något sätt. Vi ser att det är lite
            turbulent. Det är en tid av oro, men det finns ingen anledning
            att fatta några förhastade beslut om detta.
          </note>
          <note>
            Lissabonstrategin fortgår precis som planerat. Sverige får mycket
            goda omdömen om hur vi arbetar med detta. Verheugen var i denna
            kammare i förrgår och öste beröm över Sverige. Vi får gott betyg
            även i övrigt. Det kommer att fortsätta precis som planerat.
          </note>
          <note>
            Vi är bra rustade i Sverige. Vi har starka offentliga finanser
            och en stark arbetsmarknad. Det finns ingen som helst anledning
            till oro som det ser ut i dag.
          </note>
          <note>
            Ytterligare uppgradering av JAS
          </note>
          <note type="speaker">
            Anf. 69 PETER RÅDBERG (mp):
          </note>
          <note>
            Herr talman! Jag har en fråga till försvarsministern.
          </note>
          <note>
            Försvarsministern var ju i Motala i förrgår och hade en mycket
            öppen attityd till en ytterligare uppgradering av JAS till så
            kallad E/F-nivå. Det uttalande som försvarsministern gjorde i
            Motala tycker jag, milt sagt, är oförskämt. Jag tycker att det
            är en förolämpning mot riksdagen som förra våren tog ett beslut
            om en uppgradering från så kallad A/B-nivå till C/D-nivå med hänvisning
            till att det inte skulle bli någon ytterligare uppgradering före
            2020.
          </note>
          <note>
            Försvarsministern och regeringen brukar tala om stabilitet och
            långsiktighet i försvarets materielförsörjning samt att de operativa
            behoven ska styra. Båda dessa faktorer står i bjärt kontrast till
            den eventuella satsning som nu är på gång.
          </note>
          <note>
            Min fråga till försvarsministern är: Vad gäller? Är det det som
            riksdagen beslutade i våras om en C/D-nivå eller är det super-JAS
            på E/F-nivå som gäller?
          </note>
          <note type="speaker">
            Anf. 70 Försvarsminister STEN TOLGFORS (m):
          </note>
          <note>
            Herr talman! Det är kul att jag i alla fall får prata här för
            Miljöpartiet. Nu är det tydligen yttrandeförbud som gäller för
            regeringen. Ingen får tycka och ingen får tänka.
          </note>
          <note>
            Så här ligger det till, Peter Rådberg. Det finns en Handlingsplan
            Gripen som är antagen och som jag som mitt första större beslut
            satte i gång. Den syftar till att uppgradera A-versionen till
            C-versionen. Den syftar också till ett demonstratorprojekt som
            pågår mellan nu och 2010 för att titta på nästa generations teknik,
            det vill säga vad kommer i perioden 2020 till 2040? Den utvecklingen
            behöver inte komma i gång förrän 2015, men Miljöpartiet tycker
            att ingen i regeringen eller ens i riksdagen, vad vet jag, får
            prata om vad som ligger 15 år fram i tiden.
          </note>
          <note>
            Dimensioneringen av Sveriges flygvapen sker utifrån Sveriges
            behov, punkt slut. Däremot är det alldeles utmärkt om vi kan få
            en nordisk samverkan och delaktighet i teknikutveckling, om vi
            kan dela kostnader med andra och att vi får Gripenfamiljen att
            växa, inte minst i ett nordiskt perspektiv.
          </note>
          <note>
            Det som gäller är att vi uppgraderar den nuvarande A/B-versionen
            av Gripen till C/D-version. Då får vi 100 plan av precis samma
            snitt. Det sänker kostnader och förbättrar möjligheten för Försvarsmakten
            att använda dem mångsidigt. Vad som kommer efter detta, Peter
            Rådberg, är det min och din skyldighet att förhålla oss till.
          </note>
          <note type="speaker">
            Anf. 71 PETER RÅDBERG (mp):
          </note>
          <note>
            Herr talman! Tack för svaret! Försvarsministern säger att det
            är Sveriges behov som ska gälla. Vilka är då Sveriges behov om
            vi ska uppgradera till så kallad E/F-nivå? Riksdagen har ju, som
            jag sade tidigare, fattat beslut om att det räcker med C/D-nivå
            fram till 2020, och innan bläcket hinner torka kommer regeringen
            med ytterligare ett förslag om att uppgradera till E/F-nivå.
          </note>
          <note>
            Det nya planet är en ombyggnad av det gamla, men det blir så
            många nya delar att man i praktiken kan tala om ett helt nytt
            plan till miljardkostnader. Det kommer naturligtvis att kosta
            skattebetalarna miljarder kronor. Det tycker jag är oacceptabelt.
          </note>
          <note>
            Försvarsministern pratar om Sveriges behov. Vilka är behoven
            för Sverige att uppgradera från C/D-nivå till E/F-nivå?
          </note>
          <note type="speaker">
            Anf. 72 Försvarsminister STEN TOLGFORS (m):
          </note>
          <note>
            Herr talman! Nu säger Miljöpartiet emot sig självt i varje inlägg.
            Vi talar ju om perioden efter 2020. För att vi ska ha något att
            tala om måste tekniken finnas på plats, annars har vi inget att
            ta ställning till.
          </note>
          <note>
            Att livstidsförlänga Gripensystemet är ett mycket gott ekonomiskt
            alternativ för Sverige för att möta våra behov. Det är också det
            som skapar andras intresse för Gripensystemet att vi ser att det
            har så mycket teknisk potential för framtiden.
          </note>
          <note>
            Den handlingsplan som riksdagen och jag har varit med och beslutat
            om ger grund för Norges och andra länders intresse för Gripen.
          </note>
          <note>
            För att testa på en flygande testbänk har riksdagen och jag beslutat
            om ett demonstratorprogram som pågår fram till 2010. Inga beslut
            är fattade. Vi förbehåller oss, precis som andra partier, rätten
            att tycka och tänka långsiktigt utan Miljöpartiets tillåtelse.
            Det går inte att 2019 komma på att vi behöver ett plan 2020. Man
            måste börja prata nu och utveckla teknik. Inga beslut är fattade.
          </note>
          <note>
            Jämställdheten och den vikande konjunkturen
          </note>
          <note type="speaker">
            Anf. 73 VERONICA PALM (s):
          </note>
          <note>
            Herr talman! Jag har en fråga till arbetsmarknadsministern.
          </note>
          <note>
            Konjunkturen viker och i Konjunkturinstitutets barometer i går
            kunde vi läsa att företagen säger sig ha en mindre benägenhet
            att anställa.
          </note>
          <note>
            Regeringens arbetsmarknadspolitik har ju hittills, för att uttrycka
            sig försiktigt, haft en del brister när det gäller jämställdhetstouchen.
          </note>
          <note>
            Min fråga till arbetsmarknadsministern är: Vad avser arbetsmarknadsministern
            att göra för att inte den vikande konjunkturen på arbetsmarknaden
            ska drabba kvinnor hårdare än män?
          </note>
          <note type="speaker">
            Anf. 74 Arbetsmarknadsminister SVEN OTTO LITTORIN (m):
          </note>
          <note>
            Herr talman! Låt mig först slå fast för den som läste OECD:s
            Economic Outlook i december att OECD där säger att regeringens
            jobbpolitik förväntas ha betydande effekt på sysselsättningen
            på lång sikt. Arbetskraftsutbudet kommer att öka redan på kort
            sikt och därmed dämpa resursutnyttjande och inflationstryck. Det
            är bra.
          </note>
          <note>
            OECD konstaterar också att Sverige har den största nedgången
            i arbetslösheten av alla utvecklade industriländer och att Sverige
            tillhör de fem bäst utvecklade industriländerna när det gäller
            tillväxt 2008.
          </note>
          <note>
            Det vi har sett hittills av jobbuppgången, de 155 000 som har
            lämnat utanförskapet, är att det är jämnt fördelat. Sysselsättningsökningen
            är jämnt fördelad mellan män och kvinnor. Det är framför allt
            fasta anställningar och heltider som har tillkommit under det
            senaste året. Det är jag väldigt nöjd med och glad över.
          </note>
          <note>
            Det finns anledning att ta Veronica Palms oro på allvar och följa
            utvecklingen väldigt noga för att se till att vi får en fortsatt
            lika stark utveckling och en fortsatt stark jämn fördelning mellan
            män och kvinnor. Vi har till exempel öppnat nystartsjobben i offentlig
            sektor från den 1 januari. Det är en del av svaret på frågan att
            vi försöker göra mer för att få en bättre och jämnare utveckling
            framöver också.
          </note>
          <note type="speaker">
            Anf. 75 VERONICA PALM (s):
          </note>
          <note>
            Herr talman! Jag blir orolig när man samtidigt som man öppnar
            nystartsjobben i offentlig sektor inför ett vårdnadsbidrag som
            ju går i bjärt kontrast mot det. Förutom det jag redovisade i
            huvudfrågan skriver Konjunkturinstitutet i den rapport som kom
            i går att man för första gången presenterar siffror från det norska
            exemplet. Efter fyra år med vårdnadsbidrag i Norge ser man signifikanta
            exempel när det gäller frånvaro av arbete. Den totala effekten
            är en uppskattad förlust på 11 000 årsarbeten. 95 procent av dem
            som utnyttjar vårdnadsbidraget är kvinnor. De hårt drabbade är
            unga kvinnor med låg utbildning, invandrarkvinnor och generellt
            är det kvinnor med en svag ställning på arbetsmarknaden.
          </note>
          <note>
            Ur mitt perspektiv står ett införande av vårdnadsbidrag i bjärt
            kontrast mot den arbetslinje som den här regeringen säger sig
            driva.
          </note>
          <note>
            Vad säger arbetsmarknadsministern om det?
          </note>
          <note type="speaker">
            Anf. 76 Arbetsmarknadsminister SVEN OTTO LITTORIN (m):
          </note>
          <note>
            Herr talman! Arbetslinjen står inte i kontrast till valfrihet
            för barnföräldrar. Vi inför ju också jämställdhetsbonusen som
            har direkt motsatt effekt. Vi kommer naturligtvis att följa utvecklingen
            noggrant.
          </note>
          <note>
            När man tittar på behovet av ett högre arbetsutbud framöver,
            både under den här mandatperioden och på sikt, är naturligtvis
            en viktig källa att ösa ur att se till att fler kvinnor snabbare
            kommer ut på arbetsmarknaden.
          </note>
          <note>
            När man ser på det tilltagande arbetsutbudet under de kommande
            decennierna på grund av att fler går i pension ligger det närmast
            till hands att gräva där man står och se till att fler kvinnor
            stannar kvar eller kommer in lättare på arbetsmarknaden, att fler
            äldre väljer att stanna kvar längre på arbetsmarknaden och arbeta
            några år till om man har möjlighet och ork att göra det, att vi
            utnyttjar de invandrare som finns på svensk arbetsmarknad så att
            de kommer in snabbare och att vi tar vara på hela det utbud som
            borde finnas.
          </note>
          <note>
            Jag håller med Veronica Palm om att det här är en oerhört viktig
            fråga som ska följas noggrant. Det kommer vi också att göra.
          </note>
          <note>
            Försvarsbudgeten
          </note>
          <note type="speaker">
            Anf. 77 ÅSA LINDESTAM (s):
          </note>
          <note>
            Herr talman! Min fråga gäller försvarsbudgeten. Vi har nu sett
            att det har kommit en formell framställning, från Försvarsmakten
            till regeringen, om att föra över materielpengar till förbanden.
            Man lovar att inte överskrida ramen. Men trots det handlar det
            om 850 miljoner kronor. Jag utgår från att detta kommer att behandlas
            även i denna församling, i riksdagen, så att vi kommer att få
            ta del av det.
          </note>
          <note>
            Min fråga till försvarsministern blir då: Är detta en permanent
            lösning, så att det alltid kommer att vara på detta sätt? Eller
            kommer en del av dessa pengar att överföras på detta sätt framgent
            också? I så fall: Kommer detta att tas upp redan i vårpropositionen?
          </note>
          <note type="speaker">
            Anf. 78 Försvarsminister STEN TOLGFORS (m):
          </note>
          <note>
            Herr talman! Vi kommer att förhålla oss till den frågan inför
            propositionen i vår.
          </note>
          <note>
            Jag har ställt tre frågor till Försvarsmakten och överbefälhavaren.
          </note>
          <note>
            Den första frågan är: Vad beror det underskott som Försvarsmakten
            har berättat att man har på? Man säger att det är på 1 ½ miljard
            kronor.
          </note>
          <note>
            Den andra frågan är: Vad avser Försvarsmakten att göra för att
            balansera sin ekonomi?
          </note>
          <note>
            Den tredje frågan är: Vilka konsekvenser får dessa åtgärder för
            verksamheten?
          </note>
          <note>
            Detta har ännu inte preciserats för Försvarsdepartementet.
          </note>
          <note>
            Jag har haft ett första möte med överbefälhavaren som varade
            i två timmar.
          </note>
          <note>
            Vi lämnade en skriftlig anmodan till Försvarsmakten om att återkomma
            med specificerade och detaljerade svar på dessa frågor.
          </note>
          <note>
            Därefter kommer departementet att förhålla sig till detta. Vad
            är strukturellt i Försvarsmaktens underskott, och vad beror på
            bristande kostnadskontroll och bristande ekonomisk prognosförmåga?
          </note>
          <note>
            Jag har tidigare sagt, och jag fortsätter att säga det, att min
            uppfattning är att det säkert finns inslag av båda men mer av
            det senare än av det första.
          </note>
          <note type="speaker">
            Anf. 79 ÅSA LINDESTAM (s):
          </note>
          <note>
            Herr talman! Det är ett intressant svar, och jag är glad över
            att det kommer så pass snabbt. Självklart vill vi alla veta svaret.
            Vi vet också att detta beror på Nordic Battle Group och på den
            tredje terminen för de värnpliktiga, där man inte har vetat exakt
            hur mycket det kommer att kosta. Men nu börjar siffrorna komma
            fram. Jag ser fram emot att detta balanseras.
          </note>
          <note>
            Jag frågade också om det kommer att bli en permanent lösning.
            Kommer detta att hända varje år framöver, alltså att man flyttar
            på detta, eller är detta ett enstaka tillfälle? Det är jätteviktigt
            att vi får veta det.
          </note>
          <note type="speaker">
            Anf. 80 Försvarsminister STEN TOLGFORS (m):
          </note>
          <note>
            Herr talman! Det vill jag ännu inte säga eftersom vi inte har
            förhållit oss till om det alls ska bli så ens under det första
            året. Det beror på de svar som vi får in från Försvarsmakten.
            Vad är strukturellt, och vad beror på bristande kostnadskontroll
            och bristande ekonomisk prognosförmåga?
          </note>
          <note>
            Vi begärde i december, redan innan detta blev en stor debatt,
            att Försvarsmakten ska börja redovisa och följa upp på förbandsnivå,
            vilket man inte har gjort. Det tror jag är ett skäl till att det
            har kunnat dra i väg på det sätt som det har gjort.
          </note>
          <note>
            Vi hade också en dialog med Ekonomistyrningsverket innan denna
            diskussion uppstod om att de ska gå in och stärka Försvarsmaktens
            prognosförmåga inte minst.
          </note>
          <note>
            Det är väl känt sedan flera år att Försvarsmakten har ekonomiska
            problem. Det nya är storleken. Underskottet och den begäran om
            överföring som finns ökade med 60 procent under julhelgen, från
            550 miljoner kronor, som vi talade om före jul, till 850 miljoner
            kronor som man nu vill överföra från materiel till verksamhet
            utan att vi ännu har sett en konsekvensbeskrivning.
          </note>
          <note>
            Vi återkommer i samband med tilläggsbudgeten med vår bedömning.
          </note>
          <note>
            En strategi för fler jobb i Europa
          </note>
          <note type="speaker">
            Anf. 81 ANNA KINBERG BATRA (m):
          </note>
          <note>
            Herr talman! Även jag vill fråga om EU och jobben, och jag vet
            inte om frågan är mest riktad till arbetsmarknadsministern eller
            Europaministern. Den berör båda eftersom detta berör många människor.
          </note>
          <note>
            Jag tänkte ta min utgångspunkt just i debatten som var här i
            kammaren i går om hur vi i Sverige ska jobba för att det blir
            fler jobb i både Sverige och Europa inom ramen för den så kallade
            Lissabonstrategin som ska göra oss till världens starkaste region
            2010 och skapa jobb i övrigt. Även kommissionären med ansvar för
            detta, Günter Verheugen, var här i riksdagen tidigare i veckan,
            vilket Monica Green redan har nämnt.
          </note>
          <note>
            Nu syns det tydligt att detta var ganska bra för oss. Sverige
            kommer på pallplats bland EU-länderna när det gäller åtminstone
            hälften av de kriterier som mäts. Men nu finns det en risk för
            konjunktursvängningar, som Monica Green antydde. Då är det viktigare
            än någonsin att ledarskapet i denna fråga fortsätter. Det är så
            klart upp till länderna och marknaden att fixa jobben. Men det
            är också viktigt med ett starkt ledarskap i Europa från regeringen
            för att förverkliga detta.
          </note>
          <note type="speaker">
            Anf. 82 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag håller med Anna Kinberg Batra om att detta är
            en oerhört viktig fråga. När man konstaterar att det enligt Lissabonkriterierna
            finns 17 miljoner arbetslösa i Europa och 90 miljoner i utanförskap
            är det klart att detta är en fråga som berör oerhört många.
          </note>
          <note>
            Sverige ligger väl framme på många områden. Det kvinnliga arbetskraftsdeltagandet
            är ett. När det gäller integration av utrikes födda är det ganska
            bra, när det gäller personer med funktionshinder är det ganska
            bra och så vidare. Men vi måste jobba ännu mer på att få en samsyn
            runt bordet i Europa om att det är arbetslinjen som gäller också
            totalt sett i Europa.
          </note>
          <note>
            Ibland får man en känsla av att en del av våra grannländer i
            Europa har en något annan utgångspunkt. När man talar om social
            Europe handlar det inte om arbete i första hand utan om någonting
            annat än arbete. Min utgångspunkt är att social Europe starts
            with a job , och det är den utgångspunkten som vi ska ha i dessa
            frågor under ordförandeskapet.
          </note>
          <note type="speaker">
            Anf. 83 ANNA KINBERG BATRA (m):
          </note>
          <note>
            Herr talman! Det ordförandeskap då Sverige ska leda bland annat
            arbetsmarknadsministermötena och kanske även Europaministermötena
            infaller under andra halvan av 2009, det vill säga strax före
            2010 då dessa mål ska vara uppnådda. Nu pekar tyvärr mycket på
            att alla andra inte har gjort sina läxor lika bra som Sverige
            och att det därför är en bit kvar till dess. Då spelar Sverige
            en väldigt viktig roll, eller kan i alla fall spela en viktig
            roll med rätt typ av ledarskap.
          </note>
          <note>
            Stats- och regeringscheferna ska följa upp detta redan i mars,
            och därefter vidtar en period då Sverige jobbar ihop med Frankrike
            och Tjeckien.
          </note>
          <note>
            Hur kommer regeringen att jobba för att uppmana länderna att
            fortsätta driva på för reformer även i ett vikande konjunkturläge,
            och hur kommer det svenska ordförandeskapet att se till att vi
            fortsätter att jobba för att skapa fler jobb i Europa?
          </note>
          <note type="speaker">
            Anf. 84 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag ska försöka svara på den frågan på 60 sekunder.
            Jag konstaterar bara att sysselsättningsstrategin kommer att vara
            i fokus för det ministermöte som vi ska ha i juni. Där, liksom
            vid mötet i februari och vid det möte som vi ska ha i nästa vecka,
            finns det all anledning att fortsätta att tala om just dessa saker.
            Det upptar väldigt mycket tid i diskussionerna best practise -diskussioner.
            Vad är det som fungerar på de olika arbetsmarknaderna?
          </note>
          <note>
            Ibland får man intryck av att ett och annat land i vår omgivning
            har ägnat sig mer åt att försöka, som den förra socialdemokratiska
            regeringen gjorde här hemma, skyla över problemen genom att smussla
            undan personer utanför statistiken och vad det nu kan vara i stället
            för att ta itu med de riktiga frågorna. Det ska vi inte göra,
            utan vi ska se till att arbetslinjen gäller för hela Europa. Vi
            kommer att göra det på olika sätt. Det är ett av de fem prioriterade
            områdena under ordförandeskapet. Vi kommer inte att vänta till
            hösten 2009 med att bädda för detta. Jag var i Prag i förra veckan
            och diskuterade med min tjeckiska kollega med precis dessa utgångspunkter.
          </note>
          <note>
            CTÖ i Arvidsjaur
          </note>
          <note type="speaker">
            Anf. 85 MARIA STENBERG (s):
          </note>
          <note>
            Herr talman! Min fråga går till försvarsminister Sten Tolgfors.
          </note>
          <note>
            I samband med försvarsbeslutet 2004 och nedläggningen av regementet
            K 4 i Arvidsjaur beslutades det att utvecklingen av ett civilt
            test- och övningscentrum, CTÖ, i Arvidsjaur skulle utredas. Utredningen
            lämnade sitt förslag i juni 2006 och har därefter remissbehandlats.
          </note>
          <note>
            I juni 2005 gav regeringen Försvarsmakten och Försvarets materielverk
            i uppdrag att fortsätta arbetet med att utveckla den internationella
            militära test-, utbildnings- och övningsverksamheten i Sverige.
            Ett genomförande av CTÖ i Arvidsjaur förutsätter vissa regeringsbeslut
            om bland annat organisationsform, verksamhetens inriktning och
            omfattning. Det förutsätter också Försvarsmaktens medverkan.
          </note>
          <note>
            Näringsministern svarade mig i november att beredningsarbetet
            i Regeringskansliet pågår men att man väntar på besked från Försvarsmakten.
          </note>
          <note>
            Min fråga till försvarsministern är: När kommer beskedet?
          </note>
          <note type="speaker">
            Anf. 86 Försvarsminister STEN TOLGFORS (m):
          </note>
          <note>
            Herr talman! Jag önskar att det vore så att regeringen på förhand
            kunde uttolka alla sina myndigheters alla tidsplaner. Att be mig
            ge ett besked om när ett besked kommer från någon annan är möjligen
            lite överkurs.
          </note>
          <note>
            Låt mig säga att det är så här gällande alla de fastigheter som
            har använts för försvarets behov tillbaka i tiden. Det är alldeles
            klart att vi är i en omställningsperiod vad gäller försvarets
            dimensionering, uppgifter och inriktning. Det innebär att en del
            fastigheter kan frigöras för annan verksamhet. Då är det bra om
            det går så fort som möjligt att överföra dem till civil verksamhet.
            Praktiskt är det så att Försvarsmakten avgör vilket behov man
            har av skjutfält, regementen eller vad det nu kan vara.
          </note>
          <note>
            Det är också så att Fortifikationsverket lyder under Finansdepartementet.
            Löpande sker också förhandlingar mellan det verket och kommuner
            vad gäller enskild verksamhet som kan överföras från försvaret
            till annan verksamhet.
          </note>
          <note>
            Många gånger är det också saneringsfrågor som komplicerar den
            här typen av frågor generellt. Men när det gäller den specifika
            frågan om när någon annan ska lämna besked till någon annan är
            jag rädd att jag blir svaret skyldig.
          </note>
          <note type="speaker">
            Anf. 87 MARIA STENBERG (s):
          </note>
          <note>
            Herr talman! Även om försvarsministern anser att det är överkurs
            att ge besked till någon annan skulle försvarsministern kanske
            kunna uttrycka någon form av viljeinriktning när det gäller CTÖ-verksamheten
            och det som heter internationell militär test- och övningsverksamhet.
          </note>
          <note type="speaker">
            Anf. 88 Försvarsminister STEN TOLGFORS (m):
          </note>
          <note>
            Herr talman! Jag tror att det är en god princip att som man frågar
            får man svar. Om frågeställaren har en annan fråga än den hon
            egentligen ställer förutsätter jag att det kanske är bättre att
            ställa den fråga som hon har.
          </note>
          <note>
            Generellt är jag för att man, när Försvarsmakten inte längre
            ser sig ha bruk och användning av fastigheter, övningsfält, regementen,
            byggnader eller vad än det må vara, sedan via en förhandlingslösning
            så snabbt som möjligt kan överföra dessa till civil verksamhet.
          </note>
          <note>
            Just nu finns det ett antal projekt runt om i landet där kommuner,
            företag och enskilda är intresserade av att ta över tidigare försvarsfastigheter
            för att där driva civil verksamhet.
          </note>
          <note>
            Jag vill dock bara anmäla att i vissa av de här fallen kvarstår
            till exempel frågor om saneringar som är komplicerade och som
            det är dyrt att lösa ut, så det krävs att man tittar på varje
            fall för sig. Men generellt är jag självklart för att det går
            så fort som möjligt. När det gäller att bedöma när någon annan
            ska lämna besked till någon annan blir jag däremot svaret skyldig.
          </note>
          <note>
            Försvarsministermötet i Vilnius
          </note>
          <note type="speaker">
            Anf. 89 MATS G NILSSON (m):
          </note>
          <note>
            Herr talman! Även jag har en fråga till den i dag populäre försvarsministern,
            till Sten Tolgfors.
          </note>
          <note>
            Den svenska Försvarsmakten har för närvarande 827 kvinnor och
            män i väpnad tjänst utomlands. Detta är bra. De bidrar till att
            skydda civilbefolkning och till att underlätta biståndsinsatser.
          </note>
          <note>
            De svenska soldaterna tjänstgör under ledning av internationella
            organisationer, under FN och EU som vi fullt logiskt är medlemmar
            i samt under Nato som vi inte fullt lika logiskt står utanför.
            92 procent av de svenskar som tjänstgör utomlands verkar just
            under Natos kommendering.
          </note>
          <note>
            Den 7 och 8 februari träffas 26 försvarsministrar i Vilnius för
            ett informellt möte som förväntas handla om bland annat Afghanistan
            och den framtida inriktningen för verksamheten där.
          </note>
          <note>
            Eventuella beslut som fattas i Vilnius kommer direkt att påverka
            de svenska soldater som tjänstgör i Afghanistan. Min fråga till
            försvarsministern blir därför: Hur framför försvarsministern de
            svenska synpunkterna till de 26 försvarsministrar som via sitt
            medlemskap i Nato kan fatta detta beslut?
          </note>
          <note type="speaker">
            Anf. 90 Försvarsminister STEN TOLGFORS (m):
          </note>
          <note>
            Herr talman! För det första kommer jag själv att vara med på
            det möte som nämnts.
          </note>
          <note>
            För det andra hade jag alldeles nyligen här i Sverige besök av
            Natos generalsekreterare Scheffer. Vi hade en väldigt bra dialog.
          </note>
          <note>
            Man ska vara medveten om att Sverige inte är medlem, men Nato
            och generalsekreteraren pekar ut Sverige som Natos viktigaste
            partner utanför medlemskapskretsen. Det beror precis på det som
            frågeställaren redovisat: att Sverige deltar med både ambition
            och kvalitet i internationella insatser på ett sätt som kanske
            många Natoländer inte gör.
          </note>
          <note>
            Vi finns i Kosovo och i Afghanistan, och vi har höga ambitioner.
            Därför finns det också en beredvillighet från Nato och dess ledning
            att lyssna på svenska synpunkter. Man är angelägen om att vi fortsatt
            ska vilja delta i den sortens internationella fredsfrämjande insatser.
          </note>
          <note type="speaker">
            Anf. 91 MATS G NILSSON (m):
          </note>
          <note>
            Herr talman! Jag vill framföra att jag uppskattar försvarsministerns
            engagemang i samverkan med Nato; det är också omvittnat från andra
            länder. Men jag avundas kanske inte uppdraget att försöka påverka
            26 nationer utan att själv vara medlem. Jag tror att det hade
            varit ett nog så svårt uppdrag att vara en medlemsstat av 27.
          </note>
          <note>
            Min följdfråga är om försvarsministern kan säga någonting om
            att han förväntar sig att det sker en förändring på Vilniusmötet
            när det gäller inriktningsarbetet och Afghanistan och om det på
            det möte som i april kommer att äga rum i Bukarest kommer att
            fattas något avgörande beslut som ordentligt påverkar arbetet
            i Afghanistan.
          </note>
          <note type="speaker">
            Anf. 92 Försvarsminister STEN TOLGFORS (m):
          </note>
          <note>
            Herr talman! Jag vill lyfta fram en sak som jag tycker är väldigt
            viktig, nämligen att Sverige ska ha samma tillgång till information
            gällande internationella insatser som medlemskretsen har. Detta
            har jag upprepade gånger framfört till generalsekreterare Scheffer
            både när han var här i Stockholm och när jag mötte honom i Bryssel
            där vi för övrigt också hade ett möte om samverkan mellan EU och
            Nato vid internationella insatser.
          </note>
          <note>
            Jag har också framfört att skulle det någon gång ske någonting
            på grund av att Sverige inte haft full tillgång till information
            vid en internationell insats skulle stödet i Sverige för att Sverige
            deltar tillsammans med Nato till exempel i Afghanistan och Kosovo
            avsevärt riskera att skadas. Det förstår generalsekreteraren personligen.
            Han är också personligen engagerad i att försöka komma till rätta
            med detta.
          </note>
          <note>
            Vi måste ha full tillgång till information för att också kunna
            svara för säkerheten för de svenska män och kvinnor som deltar
            i internationella insatser. Det är en av de viktigaste frågorna
            på Sveriges agenda både när det gäller Afghanistan och Kosovo
            och, generellt, när det gäller samverkan med Nato. Vi är inte
            medlemmar. Vi i alliansen har ett beslut om att inte ens ta upp
            frågan till diskussion under den här mandatperioden. Däremot måste
            vi tillsammans prata mer om innehåll och samverkan.
          </note>
          <note>
            Utvärdering av de långtidssjukskrivnas situation
          </note>
          <note type="speaker">
            Anf. 93 YVONNE ANDERSSON (kd):
          </note>
          <note>
            Herr talman! Min fråga riktas till statsrådet Littorin.
          </note>
          <note>
            När vår regering gjorde en kursändring i arbetsmarknadspolitiken
            var det, tror jag, egentligen bara en grupp som var förlorare.
            Det var de långtidssjukskrivna. Då beslutades det om en utvärdering
            av deras situation. Jag skulle gärna vilja veta hur långt man
            har kommit i den utvärderingen och när det kan tänkas bli en förändring.
          </note>
          <note type="speaker">
            Anf. 94 Arbetsmarknadsminister SVEN OTTO LITTORIN (m):
          </note>
          <note>
            Herr talman! För det första har vi ändrat reglerna för arbetslöshetsförsäkringen
            när det gäller långtidssjukskrivna, så den saken har vi redan
            hanterat.
          </note>
          <note>
            För det andra kan jag berätta att regeringen faktiskt i dag på
            regeringssammanträdet fattade beslut om att inrätta en försöksverksamhet
            mellan Försäkringskassan och Arbetsförmedlingen just för att hjälpa
            långtidsarbetslösa tillbaka till arbetsmarknaden så snabbt som
            möjligt. Försöksverksamheten kommer att omfatta 1 500 personer
            och sätts i gång redan i maj.
          </note>
          <note>
            Poängen är att man ska kunna få den typ av extra hjälp som behövs
            om man har varit borta från arbetsmarknaden i mer än två år, vare
            sig man har varit långtidssjukskriven eller man har haft exempelvis
            sjuk- och aktivitetsersättning.
          </note>
          <note>
            Just nu går det bra även för långtidssjukskrivna på arbetsmarknaden.
            Det är fler som kommer tillbaka, och ohälsotalen minskar i nästan
            alla delar av landet. Ett av de absolut bästa länen råkar vara
            Norrbotten, vilket är mycket roligt. Där kommer väldigt många
            långtidssjukskrivna tillbaka till arbete. Det är väldigt glädjande.
          </note>
          <note type="speaker">
            Anf. 95 YVONNE ANDERSSON (kd):
          </note>
          <note>
            Herr talman! Jag är väldigt glad över de resultaten och över
            det arbete som pågår. Men när vi ändrade det här ville vi ju att
            alla skulle få det bättre; åtminstone skulle ingen grupp få det
            sämre.
          </note>
          <note>
            Såvitt jag förstår finns det en liten grupp bland de långtidssjukskrivna
            som ännu inte har fått den förändring som behövs. Jag tänker då
            på många cancersjuka som länge går på strålning och så vidare
            och som räknar med att komma tillbaka till arbete. Jag tror alltså
            att det finns en sådan liten grupp. Håller ni på och tittar på
            den gruppen? Om inte undrar jag om ni kan tänka er att kika på
            det här så att något händer för den lilla grupp som, såvitt jag
            förstår, fortfarande kvarstår.
          </note>
          <note type="speaker">
            Anf. 96 Arbetsmarknadsminister SVEN OTTO LITTORIN (m):
          </note>
          <note>
            Herr talman! Frågan om arbetslöshetsförsäkringen är utlöst och
            hanterad bland annat i den diskussion som vi tidigare haft.
          </note>
          <note>
            När det gäller socialförsäkringsområdet i stort är det ett antal
            departementsskrivelser och promemorior som just nu är ute på remiss.
            Så småningom i mars väntas en proposition komma från Cristina
            Husmark Pehrsson.
          </note>
          <note>
            Därutöver jobbar Socialdepartementet och Arbetsmarknadsdepartementet
            intensivt tillsammans för att underlätta för dem som står allra
            längst bort. I det avseendet är de långtidssjukskrivna en oerhört
            viktig grupp. Som det varit hittills har det varit ett resursslöseri.
          </note>
          <note>
            I den sjugradiga rehabiliteringskedja som hittills har fungerat
            och som Socialdemokraterna är ansvariga för är 70 procent kvar
            i första steget efter ett års sjukskrivning. Så ska vi naturligtvis
            inte ha det. Vi måste ha tydliga gränser, och vi måste ha ett
            tydligt ansvar för våra myndigheter när det gäller att samverka
            för att underlätta övergången tillbaka till arbete. Vi behöver
            också hyvla trösklarna så att de långtidssjukskrivna kan komma
            tillbaka och få en vettig rehabilitering. Det är bland annat därför
            som vi lägger mer resurser på företagshälsovården bara som ett
            exempel.
          </note>
          <note type="speaker">
            Anf. 97 TALMANNEN:
          </note>
          <note>
            Därmed var den sista frågan ställd. Vi tackar deltagande frågeställare
            och statsråd.
          </note>
          <note>
            8 § Information från regeringen om regeringens förberedelser
            för Sveriges ordförandeskap i EU år 2009
          </note>
          <note type="speaker">
            Anf. 98 Statsrådet CECILIA MALMSTRÖM (fp):
          </note>
          <note>
            Herr talman! Ärade ledamöter! Planeringen i Regeringskansliet
            inför det svenska ordförandeskapet i EU:s ministerråd har intensifierats
            under hösten. Som ni säkert vet ingår vi i den så kallade ordförandetrion
            tillsammans med Frankrike och Tjeckien. Det innebär på ett sätt
            att vårt ordförandeskap inleds med det franska den 1 juli i sommar
            och avlutas den 31 december 2009.
          </note>
          <note>
            I slutet av den här terminen, i juli, kommer statsministern att
            tillsammans med den franska presidenten och den tjeckiske statsministern
            att presentera trions gemensamma 18-månadersprogram för Europaparlamentet.
          </note>
          <note>
            Låt mig dock inleda med några speciella förutsättningar under
            2009 som kommer att prägla vårt ordförandeskap.
          </note>
          <note>
            För det första ska enligt planerna EU:s nya fördrag träda i kraft
            2009, och det kommer att implementeras. Sverige och Tjeckien kommer
            då att ha ansvar för att tillämpa det nya fördraget. Det innebär
            en rad nyheter. En permanent ordförande ska väljas för Europeiska
            rådet. Hittills har det roterande ordförandeskapets statsminister
            innehaft den uppgiften. Uppdraget för den höge representanten
            för den gemensamma utrikes- och säkerhetspolitiken ska slås samman
            med kommissionärens för utrikes frågor. Den höge representanten
            får samtidigt en roll som ordförande för rådet för externa frågor,
            en roll som det roterande ordförandeskapets utrikesminister tidigare
            haft. Det nya fördraget innebär också att det blir delvis nya
            beslutsregler till exempel vad avser rättsliga och inrikes frågor.
          </note>
          <note>
            För det andra hålls under försommaren 2009 i juni val till Europaparlamentet.
            En ny kommission ska också ta vid under hösten. Vi tar alltså
            över precis vid en tid med nyvalt Europaparlament som ska godkänna
            en ny kommission lite senare på sommaren. Det här innebär att
            samspelet som ett ordförandeskap traditionellt har med de här
            två viktiga institutionerna kommer att se lite annorlunda ut eftersom
            de inte är spelbara på riktigt samma sätt.
          </note>
          <note>
            Jämfört med Sveriges ordförandeskap 2001 kommer vi att leda ett
            betydligt större EU. Det finns 27 medlemsstater. Då var det 15.
            EU har förändrats, och det har även vår omvärld. En annan, mycket
            tråkig, förändrad förutsättning är de generella kraven på ökad
            säkerhet för den här typen av arrangemang. Det innebär att det
            tyvärr leder till högre kostnader än 2001. Alla de här praktiska
            sakerna måste vi naturligtvis ta hänsyn till när vi planerar ordförandeskapet.
          </note>
          <note>
            Vi arbetar nu för fullt tillsammans med Tjeckien och Frankrike
            i ordförandetrion. Syftet med det här upplägget, som infördes
            2007, är att skapa en större kontinuitet och långsiktighet i EU-samarbetet.
            Tillsammans ska vi, som jag nämnde, ta fram ett 18-månadersprogram
            som gäller under våra tre sammanlagda ordförandeskap. Diskussionen
            om programmet sker under våren, och programmet antas av ministerrådet
            i juni 2008 inför det franska ordförandeskapet.
          </note>
          <note>
            Inför arbetet med det här programmet, alltså det gemensamma 18-månadersprogrammet,
            har Sverige lyft fram fem prioriterade områden som är särskilt
            viktiga för oss och som vi vill ha med.
          </note>
          <note>
            Det första området är klimat, miljö och energi. Vårt mål är att
            stora delar av världen ska kunna ställa sig bakom en post-Kyoto-överenskommelse
            som måste antas på det FN-toppmöte som är i Köpenhamn under hösten
            2009. EU måste vara fortsatt ledande när det gäller att hejda
            klimatförändringarna, och vi har en unik möjlighet att visa ledarskap
            i den här frågan. Men det kräver att vi gör en hemläxa vi har
            åtagit oss och håller ihop. Vi måste leverera det vi själva har
            bestämt i Europeiska rådet i mars om de bindande målsättningarna
            att minska växthusgasutsläppen och gå över till en mer miljövänlig
            energianvändning. Det kommer under detta och nästa år innebära
            tuffa förhandlingar beträffande bördefördelning, lagstiftning
            och ekonomiska incitament.
          </note>
          <note>
            Det andra området är jobb, tillväxt och konkurrenskraft. En del
            av det kallas för Lissabonstrategin. År 2010 skulle det vara tydligt
            för medborgarna att det har skapats fler jobb och att tillväxten
            har ökat. I vår globaliserade värld måste EU gemensamt arbeta
            för att nå resultat på de här områdena, för de är så centrala
            för våra medborgares vardag.
          </note>
          <note>
            Det kräver att vi ökar vår externa öppenhet mot omvärlden, att
            vi vässar vårt interna regelverk och att vi skapar en än bättre
            fungerande intern marknad. Vi måste höja tillväxtpotentialen bland
            annat inom tjänstesektorn, anpassa våra välfärdssystem och göra
            det mer lönsamt att arbeta. Vi behöver också en modern budget.
            Vi måste därför under den här perioden enas om tydliga reformsignaler
            när det gäller EU:s budgetramar för 2014 och framåt.
          </note>
          <note>
            Det tredje området är ett tryggare och öppnare Europa. I den
            gemensamma asyl- och migrationspolitiken måste vi uppnå resultat
            som skapar både öppenhet och trygghet, inte bara för länderna
            inom EU utan också för tredjeland. Vi står inför en demografisk
            utmaning som innebär krav på arbetskraftsinvandring. Det måste
            organiseras på ett rättvist, öppet och genomskinligt sätt. Därför
            måste vi ena oss om regler för migranters rättigheter.
          </note>
          <note>
            Ett fjärde område, herr talman, är Östersjön och relationerna
            med närområdet. Europeiska rådet har nu på svenskt initiativ givit
            kommissionen uppdraget att arbeta fram en europeisk Östersjöstrategi.
            Det här är väldigt glädjande. Det ger oss en ny möjlighet att
            arbeta med Östersjöfrågorna på EU-nivå. Vi vill på detta sätt
            stärka konkurrenskraften i regionen men också hantera de stora
            gränsöverskridande miljöutmaningar som Östersjön står inför.
          </note>
          <note>
            Vi avser också att verka för att utveckla EU:s relationer med
            Ryssland och att stärka och vidareutveckla den gemensamma grannskapspolitiken.
          </note>
          <note>
            Slutligen är vårt femte område EU som global aktör och fortsatt
            utvidgning. Vi måste stå fast vid våra åtaganden vad gäller utvidgningen.
            Det har varit en fantastisk framgång, och vi måste se till att
            dynamiken här bibehålls. Det gäller Kroatien, Turkiet och övriga
            Balkan.
          </note>
          <note>
            Ett framgångsrikt genomförande av fördraget inklusive den höge
            representanten och den utrikestjänst som ska inrättas kommer att
            skapa andra förutsättningar för EU att ha en starkare och mer
            samordnad roll på den globala arenan. Det är viktigt att vi kan
            verka för att stärka EU:s förmåga att hantera internationella
            kriser.
          </note>
          <note>
            De här fem områdena kommer vi att föra fram i våra diskussioner
            med Frankrike och Tjeckien. Sedan vidtar arbetet med vårt eget
            6-månadersprogram där vi naturligtvis kommer att vässa, specificera
            och hitta andra prioriteringar.
          </note>
          <note>
            För att förbereda och genomföra ordförandeskapet kommer Regeringskansliet
            utöver omprioriteringar att ha en budget på 890 miljoner kronor
            till sitt förfogande. Utgifterna gäller framför allt mötesverksamheten
            i Sverige, information och kultursatsningar och kompetensutveckling.
            Det är väldigt fokus på Sverige under den tiden, och det är viktigt
            att vi kan ta vara på möjligheterna att lyfta fram vårt kunnande,
            vår kultur och det som är speciellt med Sverige.
          </note>
          <note>
            En huvuduppgift för ett ordförandeland är att leda rådsmöten
            och arbetsgrupper på alla nivåer. Det handlar om nästan 3 000
            möten. De flesta kommer att äga rum i Bryssel eller Luxemburg,
            men några kommer att förläggas i ordförandelandet. Kanske ett
            hundratal möten handlar det om i Sverige. Av dessa är ett mindre
            antal informella ministermöten. De andra handlar om tjänstemannamöten,
            seminarier, tredjelandsmöten, konferenser och så vidare.
          </note>
          <note>
            Regeringen har fastställt att ministermötena ska förläggas i
            Sverige i olika orter, nämligen Jönköping, Stockholm, Åre, Göteborg,
            Umeå, Växjö och Malmö. Ambitionen har varit att sprida dem över
            landet så gott det går. Samtidigt måste man ta hänsyn till kostnader,
            kommunikationer, praktiska möjligheter och naturligtvis säkerhetsaspekter.
            Vi kommer att gå vidare med diskussioner om lokala och regionala
            engagemang i den här verksamheten. Vi har sedan årsskiftet ett
            särskilt mötessekretariat som ansvarar för det praktiska genomförandet
            av mötena i Sverige.
          </note>
          <note>
            Regeringen är självfallet angelägen om ett gott samarbete med
            riksdagen inför och under vårt ordförandeskap. Vi vill även försöka
            involvera kommuner och regioner och det civila samhället på olika
            sätt. Målet är förstås att många svenskar ska känna sig engagerade,
            involverade och kanske till och med lite stolta under den här
            perioden när Sverige leder Europa och förhoppningsvis kan medverka
            till att driva många viktiga europeiska processer framåt.
          </note>
          <note>
            Vi avser, herr talman, att återkomma till riksdagen med ytterligare
            information längre fram.
          </note>
          <note type="speaker">
            Anf. 99 SUSANNE EBERSTEIN (s):
          </note>
          <note>
            Herr talman! Jag vill tacka ministern för informationen. Listan
            på regeringens prioriterade frågor innefattar de flesta frågor,
            och de är väldigt vida. För mig ser det ut som att alla politikområden
            kan ingå, och det betyder egentligen att man inte gör någon prioritering.
            I vårt socialdemokratiska ordförandeskap hade vi tre prioriterade
            frågor, de tre E:na environment , enlargement och employment .
            Vårt ordförandeskap var enligt de flesta bedömare mycket lyckat,
            och många kommer till och med ihåg de tre E:na.
          </note>
          <note>
            När Sverige nu dessutom ska komma överens med två andra länder,
            varav ett är en av de större EU-medlemmarna, vore det då inte
            en klokare strategi att peka ut några prioriterade frågor och
            kanske tjata väldigt mycket om dem? Jag undrar: Är det här verkligen
            övertänkt av regeringen, eller kan man kanske tänka sig en annan
            strategi där man blir mer spetsig i ett ganska tidigt skede?
          </note>
          <note>
            Jag hör också att ministern vill involvera oppositionen. Det
            är ju viktigt när vi har ett EU-ordförandeskap att vi försöker
            prata med så enad röst som möjligt, för det gör nog större intryck
            på de andra medlemmarna. Jag skulle gärna vilja höra lite närmare
            hur ministern har tänkt sig att det ska gå till.
          </note>
          <note type="speaker">
            Anf. 100 Statsrådet CECILIA MALMSTRÖM (fp):
          </note>
          <note>
            Herr talman! Jag delar helt Susanne Ebersteins omdöme om det
            förra svenska ordförandeskapet, 2001. Det var ett lyckat ordförandeskap
            som lät tala om sig, också utanför vårt lands gränser. Vi har
            naturligtvis vunnit en stor erfarenhet från den tiden, både när
            det gäller tjänstemannaorganisationen och politiska erfarenheter
            och misstag, som vi nu kan använda. Men det är nu ett annat EU,
            och vi har situationen med tre på varandra följande ordförandeskap.
          </note>
          <note>
            Det som jag presenterar, de fem övergripande teman, är inte det
            svenska ordförandeskapsprogrammet. Det kommer senare. Där kommer
            vi absolut att vara mycket mer precisa, mycket mer spetsiga och
            formulera tydligare prioriteringar. Det här är de fem teman som
            vi har puttat in från svensk sida i det gemensamma arbetet med
            18-målsprogrammet, därför att vi är angelägna om att ingenting
            ska falla bort där.
          </note>
          <note>
            Det är så med en ordförandeagenda att ungefär 80 procent ärver
            man. Sedan finns det ganska lite utrymme för egna initiativ. Ett
            initiativ som vi redan har tagit är Östersjöstrategin, som vi
            har jobbat med och som vi nu har lyckats få Europeiska rådet att
            anta som en europeisk strategi. Kommissionen har fått i uppdrag
            att formulera förslag till en sådan. Den kommer att presenteras
            precis före det svenska ordförandeskapet. Jag är väldigt glad
            över detta och tror också att det är en angelägenhet för hela
            riksdagen. Vi kommer att återkomma när det gäller det mer specificerade
            svenska programmet.
          </note>
          <note>
            Ambitionen att involvera riksdagen är självklar. Det är helt
            riktigt att om vi ska kunna genomföra ett lyckat ordförandeskap
            behöver vi känna att i alla fall majoriteten av riksdagen står
            bakom de huvudsakliga prioriteringarna och arbetet.
          </note>
          <note>
            Till att börja med handlar det om att regelbundet ge information
            om hur arbetet fortskrider och också föra samtal med berörda utskott,
            med EU-nämnd och andra, som vi också gjort hittills. Vi försöker
            hålla varandra informerade så mycket som möjligt om vad som händer.
            Så fort det blir en reell start av förhandlingarna kommer vi att
            ha samtal med och informera riksdagen om dem.
          </note>
          <note type="speaker">
            Anf. 101 SUSANNE EBERSTEIN (s):
          </note>
          <note>
            Herr talman! Jag vet inte riktigt om jag håller med om att man
            ska vänta med att vässa argumenten för det man vill ha med under
            ordförandeskapstiden. Med tanke på att just Frankrike ingår i
            trojkan tror jag att man ska vara väldigt noga med att inget tappas
            bort på vägen, att inte ha så många frågor som härrör från andra
            ordförandeskap att det till slut inte finns någonting kvar.
          </note>
          <note>
            Jag skulle också vilja kommentera det här med att inte så många
            städer och kommuner i landet blir involverade. Är det inte ett
            ytterligt bra tillfälle att verkligen låta EU komma till tals
            i Sverige genom att ha möten på många olika ställen? Är det inte
            chansen för oss att faktiskt föra ut EU-politik och EU-frågor
            i hela landet nära medborgarna? Jag funderar på om inte ministern
            borde tänka om där och ta med lite fler kommuner i landet.
          </note>
          <note type="speaker">
            Anf. 102 Statsrådet CECILIA MALMSTRÖM (fp):
          </note>
          <note>
            Herr talman! Som jag sade kommer vi att återkomma. Vi funderar
            naturligtvis hela tiden på de svenska prioriteringarna. Jag är
            ute mycket och reser runt i landet och lyssnar in och känner in
            vilka frågor som är aktuella. Men det är väldigt mycket på EU-agendan
            som man ärver och som har en egen tidsplan. Det här handlar om
            de teman och frågor som absolut inte får komma bort. De ska sedan
            vässas. Sedan kommer det säkert att bli lite olika vinklingar
            från de tre ordförandeskapen när det gäller hur man adresserar
            dem.
          </note>
          <note>
            När det gäller mötena i Sverige kommer det utöver ministermötena,
            som kommer att vara på åtta olika ställen, också att vara ett
            hundratal andra möten konferenser, expertmöten och så vidare.
            Vi har redan fått in hur mycket ansökningar och tips som helst
            till Regeringskansliet, och vi håller på att titta på dem. Vid
            sådana möten är det inte alls samma krav på säkerhet och organisation
            som vid ett ministerrådsmöte. De kan läggas ut på olika ställen.
          </note>
          <note>
            Det är alldeles för tidigt att säga något mer specifikt om detta,
            för vi har inte hunnit så långt ännu. Men det är naturligtvis
            ett utmärkt tillfälle att sprida EU över hela landet.
          </note>
          <note type="speaker">
            Anf. 103 ANNA KINBERG BATRA (m):
          </note>
          <note>
            Herr talman! Tack, statsrådet, för presentationen! Det är intressanta
            punkter, och vi ser fram emot det andra halvåret 2009. Det blir
            ett tillfälle att visa upp Sverige inte bara politiskt utan även
            som besöksland, vilket blir möjligt bland annat genom att visa
            upp orter som Stockholm och Åre men också andra, så att man kan
            se sig om. Det hoppas vi att många vill göra därefter.
          </note>
          <note>
            Med fördraget på plats, vilket vi hoppas ha redan i år, får vi
            också verktyg att gå vidare, börja prata sakfrågor och börja lösa
            dem. Det ser jag fram emot.
          </note>
          <note>
            Det allra roligaste att höra av de här punkterna är så klart
            det svenska initiativet till en Östersjöstrategi. Det var också
            den allra första fråga som Sverige drev i Europaparlamentet när
            vi var alldeles nya medlemmar. Då var det en ny region på kartan.
            Förra utrikesministern Margaretha af Ugglas fick till och med
            dela ut en karta i Europaparlamentets utrikesutskott, för där
            visste de inte var den här regionen låg, än mindre vad den hade
            i EU att göra. Länderna på andra sidan var ju ännu inte medlemmar
            då. De fanns inte på kartan. Då drev vi på för medlemskap i öst,
            för ökad tillväxt i regionen och för ett samarbete runt Östersjön
            för miljöns och trygghetens skull.
          </note>
          <note>
            Nu är länderna på andra sidan med. Tillväxten är stark, särskilt
            i de nya länderna. Men vi har kvar frågorna om miljö och säkerhet,
            som jag hoppas blir centrala i en Östersjöstrategi. Där finns
            det mer att göra.
          </note>
          <note>
            För det första bör länderna i öst uppmanas att fortsätta minska
            sina utsläpp, som de faktiskt har gjort ordentligt sedan de slutade
            med socialism. Nu ges ett visst utrymme för en ökning, men vi
            hoppas att det inte blir för stort.
          </note>
          <note>
            För det andra saknade jag lite grann tryggheten i statsrådets
            framställning och hoppas att hon kan säga mer om trygghetens och
            säkerhetens plats i Östersjöstrategin. Hur jobbar vi där för att
            minska trafficking, knarkdistribution och de problem som finns
            i både öst och väst men som tyvärr är gränsöverskridande?
          </note>
          <note type="speaker">
            Anf. 104 Statsrådet CECILIA MALMSTRÖM (fp):
          </note>
          <note>
            Herr talman! Tack för att jag får återkomma till detta med Östersjön!
            Jag är väldigt engagerad i frågan, och jag vet att det finns ett
            enormt intresse och engagemang runt omkring i hela landet.
          </note>
          <note>
            Alla länder kring Östersjön utom Ryssland är medlemmar i EU.
            Vi har ju ett samarbete sedan många år mellan länderna, men vi
            har via EU-medlemskapet en unik möjlighet att åstadkomma förbättringar
            runt Östersjön. Vi kan på miljöområdet, eftersom miljösituationen
            i Östersjön på många sätt är akut, använda EU:s lagstiftning för
            att komma framåt i frågan.
          </note>
          <note>
            Vi kan också, som Anna Kinberg Batra var inne på, se till Östersjöns
            potential som en tillväxtregion med väldigt dynamiska länder som
            vi kan öka samarbetet med. Det handlar om samarbete på en mängd
            olika områden. Det handlar om kommunikationer och transporter.
            Där finns naturligtvis en säkerhetsaspekt. Det kan gälla samarbete
            för trygga transporter för att undvika oljehaverier och så vidare.
            Vi kan också samarbeta när det gäller implementering av direktiv
            och så vidare och kanske på lite mindre områden.
          </note>
          <note>
            Trygghetsfrågorna är väldigt viktiga. Trafficking, narkotikasmuggling,
            vapensmuggling och så vidare förekommer i regionen. Genom att
            knyta varandra närmare har man möjlighet att öka samarbetet mellan
            de polisiära myndigheterna, mellan tullmyndigheterna och mellan
            de brottsbekämpande myndigheterna utbyta information och så vidare.
            Får vi det till en EU-strategi blir det en angelägenhet för hela
            EU.
          </note>
          <note>
            Jag har hört många kolleger från södra Europa som är väldigt
            nyfikna på detta och vill se om man kan hitta metoder att jobba
            inom Östersjön som man sedan kan använda i andra maritima miljöer
            inom EU. Just vi som bor runt Östersjön är kanske mest angelägna,
            men det är viktigt att hela Europa involveras i Östersjöstrategin.
          </note>
          <note type="speaker">
            Anf. 105 ANNA KINBERG BATRA (m):
          </note>
          <note>
            Herr talman! Tack, statsrådet, för svaren!
          </note>
          <note>
            Det gläder mig att regeringen prioriterar bland annat de här
            områdena inom ramen för Östersjöstrategin. Om man står här i Stockholm
            utanför Riksdagshuset och luktar på eller till och med sticker
            fingret i vattnet så är det faktiskt samma vatten som man ska
            dela med dem på andra sidan, dem i Tallinn och dem ända borta
            i S:t Petersburg. Därför är det vårt gemensamma ansvar. Där har
            vi inte kommit så långt än. Därför är det väldigt viktigt att
            få med sig hela EU på en sådan här strategi.
          </note>
          <note>
            Jag skulle dock vilja återkomma till miljöfrågan. I går presenterades
            förslagen till bördefördelning och klimat- och energipaketet.
            Hur avser regeringen att både före och under ordförandeskapet
            driva på för att länderna på den östra sidan ska bli ännu mycket
            bättre än vad de är i dag och än vad de kanske behöver? Jag vill
            se ännu bättre resultat, ännu mer förnybara energikällor, ännu
            mer minskade utsläpp. De är på mycket god väg redan nu. Hur ska
            vi uppmuntra detta att fortsätta?
          </note>
          <note type="speaker">
            Anf. 106 Statsrådet CECILIA MALMSTRÖM (fp):
          </note>
          <note>
            Herr talman! En del kan man göra inom ramen för samarbetet. Det
            handlar om idéutbyte på miljöområdet och det handlar om att när
            vi så småningom ser över jordbrukspolitiken också ha med miljöaspekterna,
            till exempel.
          </note>
          <note>
            Kommissionen presenterade sitt förslag till bördefördelning i
            går. Vi har precis fått det. Vi har hållit på att analysera vad
            det kommer att innebära för oss här i Sverige. Vi har förstås
            otroligt höga ambitioner. Sverige var pådrivande för att vi skulle
            ta ambitiösa bindande mål. Nu har vi fått förslaget. Det kommer
            att förhandlas och diskuteras under kanske ett års tid, möjligen
            längre. Vi kommer att göra vårt för att kunna implementera det
            i Sverige på allra bästa sätt och naturligtvis försöka stötta
            andra länder att göra detsamma, med förhoppningen att detta ska
            vara en viktig pusselbit för att vi faktiskt kommer överens i
            Köpenhamn i december om en post-Kyoto-överenskommelse. Lyckas
            vi inte med detta är förutsättningen för oss att ha ett starkt
            förhandlingskort i Köpenhamn ganska små.
          </note>
          <note type="speaker">
            Anf. 107 STAFFAN DANIELSSON (c):
          </note>
          <note>
            Herr talman! Det är roligt och viktigt att Sverige närmar sig
            ännu ett ordförandeskap. Det är bra att vi har en engagerad EU-minister
            och att Sverige är med i EU:s kärna och vill vara med och driva
            på. Det är roligt att se att vi ligger så långt framme i planeringen.
            Det är ett bra anslag som ministern har och som vi har diskuterat
            och diskuterar i EU-nämnden. Jag välkomnar Susanne Ebersteins
            uppfattning att det är bra att vi står rätt samlade i Sverige
            i dessa frågor.
          </note>
          <note>
            Det blir tolv ministermöten på sju olika platser. Jag beklagar
            givetvis att Linköping inte är med, men jag hoppas att det kan
            komma många andra möten dit och till andra orter i Sverige. Det
            är viktigt att vi sprider möten över landet också.
          </note>
          <note>
            De fem punkterna är viktiga. Jag vill framför allt lyfta fram
            den om samarbetet i Östersjöregionen, vår del av EU. Det är viktigt
            med goda relationer och med bra samarbete i vårt närområde. Det
            är bra med en europeisk Östersjöstrategi.
          </note>
          <note>
            Förvarsberedningen underströk nyligen vikten av gemensam övervakning
            av sjötransporter och eventuella gasledningar i Östersjön ur miljö-
            och säkerhetssynpunkt. Jag utgår från att Sverige driver på dessa
            frågor, både innan och under sitt ordförandeskap.
          </note>
          <note>
            Sverige godkände 2004, utan någon som helst dramatik, en 21 mil
            lång gasledning mellan Trelleborg och Rostock förmodligen för
            att det låg i Sveriges nationella intresse. Gasledningsdebatten
            nu är rätt vildvuxen. Starka krafter hävdar att Sverige endast
            ska se till sitt nationella intresse och kanske inte till något
            europeiskt intresse i frågan. Vi vet inte var den frågan har landat
            2009, men det är viktigt att Sverige utnyttjar tillfället för
            att utveckla goda relationer till länderna i vår omvärld för att
            se till att hitta gemensamma lösningar på de för Östersjön angelägna
            miljöfrågorna.
          </note>
          <note type="speaker">
            Anf. 108 Statsrådet CECILIA MALMSTRÖM (fp):
          </note>
          <note>
            Herr talman! Helt kort om platserna: Vi har verkligen försökt
            sprida mötena så mycket som möjligt över landet med hänsyn taget
            till kostnader, kommunikation, organisation och säkerhet. Det
            är andra krav i dag än vad det var 2001 av en del beklagliga skäl.
            Men, som sagt, det är inte alls uteslutet att det blir många andra
            möten runt omkring i Sverige på andra orter än dessa. Vi får återkomma
            till det när vi är klara med beredningen internt.
          </note>
          <note>
            När det gäller Östersjön finns det, som flera frågeställare har
            varit inne på, en mängd olika områden att samarbeta på, egentligen
            hur många som helst. Transportfrågor och transportsäkerhet är
            otroligt viktiga frågor. Energifrågorna har redan i dag en plats,
            men i en Östersjökontext kan de verkligen diskuteras.
          </note>
          <note>
            Frågan om gasledningen har en egen tidtabell. Det kom en ansökan
            precis före jul, som vi håller på att titta på. Den kommer med
            all sannolikhet att behöva kompletteras, och det finns ett internationellt
            regelverk som ska följas, som miljöministern har redovisat här
            flera gånger. Frågan är inte kopplad till det svenska ordförandeskapet,
            men helt oavsett gasledningen finns det all anledning att inom
            ramen för Östersjöstrategin och i EU-samarbetet titta just på
            sjösäkerhetsfrågorna, transportfrågorna och energifrågorna.
          </note>
          <note type="speaker">
            Anf. 109 STAFFAN DANIELSSON (c):
          </note>
          <note>
            Herr talman! Vi vill ha fred och säkerhet i Europa. Jag tror
            att en nyckel för detta, liksom med kol- och stålhandel, är handel
            mellan länder även med Ryssland trots att de inte är i ett idealtillstånd
            vad gäller demokrati. För fred och säkerhet, och ur miljösynpunkt
            framför allt för Östersjön, är vikten av gemensamma lösningar
            nyckeln för att utveckla våra förbindelser med våra grannar.
          </note>
          <note>
            Detta är något som olika länder utnyttjar under sitt ordförandeskap
            för att lyfta fram sitt närområde och sina möjligheter och vad
            EU kan göra där. Portugal gjorde det i Medelhavsområdet. Det kunde
            vara intressant om ministern ville utveckla vad ordförandeåret
            betyder för olika länder när det roterar bland EU:s länder och
            vad det betyder för att kunna lyfta fram den nordliga dimensionen,
            som finnarna uttryckte det, eller Östersjöområdet, som vi säger,
            och vad som kan ligga i pipeline för detta som vi nu tar upp och
            driver under ordförandeåret.
          </note>
          <note type="speaker">
            Anf. 110 Statsrådet CECILIA MALMSTRÖM (fp):
          </note>
          <note>
            Herr talman! Detta är en av EU:s absolut största styrkor, nämligen
            att vi är så många länder med så många olika erfarenheter, så
            skild historia, så skilda prioriteringar och så vidare. Tillsammans
            är vi oerhört starka.
          </note>
          <note>
            Det är riktigt att man försöker använda ordförandeskapet till
            att profilera sitt eget land men också till att lyfta fram de
            frågor som känns oerhört angelägna. För oss är Östersjön otroligt
            angelägen, men samtidigt får vi inte gå i fällan att det bara
            är länderna kring Östersjön som berörs. Om vi har ett välmående
            Östersjön med samarbete på alla dessa områden så gynnar det hela
            Europeiska unionen. Det blir på samma sätt som att fransmännen
            under sitt ordförandeskap kommer att lyfta fram vad de kallar
            ett slags Medelhavsstrategi. De håller nu på att formulera vad
            den exakt ska innehålla. Det är också en angelägenhet för oss
            här uppe i Norden att Medelhavsområdet är ett område där man samarbetar
            kring delvis andra frågor, men där finns migration, sjöfart, säkerhet,
            brottsbekämpning, energifrågor och så vidare. Det är viktigt att
            också det fungerar på ett bra sätt. Det är viktiga grannländer,
            och det finns en viktig demokratidimension i samarbetet som ska
            utvecklas och stärkas. Om det fungerar bra så gynnar det hela
            Europeiska unionen.
          </note>
          <note type="speaker">
            Anf. 111 BARBRO WESTERHOLM (fp):
          </note>
          <note>
            Herr talman! Under dessa fem rubriker döljer sig naturligtvis
            mer specifika frågor. Jag tänker närmast på jobb, tillväxt och
            konkurrenskraft.
          </note>
          <note>
            EU:s medlemsstater har mött en väldig framgång under 1900-talet
            genom att vi har lagt ungefär ett kvarts sekel till vår medellivslängd.
            Detta fortsätter, och kommer år 2050 att innebära att ungefär
            40 procent av EU:s befolkning är 60 år och äldre. Detta är en
            möjlighet och en utmaning men inrymmer också vissa problem.
          </note>
          <note>
            Möjligheten är att ta vara på den resurs som hela denna generation
            utgör i form av kunskap och livserfarenhet. Det är en resurs som
            vi faktiskt inte tar vara på fullt ut. Det är lite olika i olika
            länder, men ska vi ha en konkurrenskraft får vi inte ställa denna
            resurs åt sidan.
          </note>
          <note>
            Då gäller det också att denna generation får bevara sin hälsa.
            Här har EU gjort en del. Man har givit ut ett par publikationer,
            Healthy aging , som visar vägen hur vi kan bevara hälsan. Vi måste
            göra det för att ha resurser för dem som behöver vård och omsorg
            under de sista åren av sin levnad.
          </note>
          <note>
            Jag vill fråga Cecilia Malmström om vi får denna del belyst under
            ordförandeskapet.
          </note>
          <note type="speaker">
            Anf. 112 Statsrådet CECILIA MALMSTRÖM (fp):
          </note>
          <note>
            Herr talman! Precis som Barbro Westerholm säger är detta oerhört
            viktiga frågor. Länderna ser lite olika ut. Men allesammans delar
            den gemensamma demografiska frågan och den glada nyheten att folk
            lever längre och är friskare, vilket gör att det uppstår nya behov
            i samhället.
          </note>
          <note>
            I allra största utsträckning är det en nationell fråga att hantera
            detta genom de system som finns. Vi har glädjande nog en lagstiftning
            på gång i Sverige som ska förbjuda diskriminering med hänvisning
            till ålder. Vi försöker också göra olika förslag som ska underlätta
            och uppmuntra människor att stanna kvar längre på arbetsmarknaden.
          </note>
          <note>
            Det finns förstås mycket man kan göra genom att utbyta idéer
            och erfarenheter på europeisk nivå, precis som Barbro Westerholm
            hänvisade till. Och det gör man. Inom ramen för Lissabonstrategin
            är den demografiska frågan, om jag lite slarvigt får kalla den
            det, en viktig dimension. Det står redan i dag klart att vi inte
            kommer att ha löst alla de frågorna till 2010 när Lissabonstrategin
            och tillväxtstrategin löper ut.
          </note>
          <note>
            Det kommer att finnas med. Vi kommer att diskutera det förebyggande
            hälsoarbetet mycket. Frågor som rör patientrörlighet och patientens
            rättigheter kommer de närmaste åren att vara en viktig fråga.
          </note>
          <note>
            Vad jag vet i dag finns det inget konkret förslag som planeras
            från kommissionen på området. Men frågan finns med inom ramen
            för Lissabonstrategin och också inom ramen för det jämförande
            samarbete på området som finns mellan EU-länderna.
          </note>
          <note type="speaker">
            Anf. 113 BARBRO WESTERHOLM (fp):
          </note>
          <note>
            Herr talman! Även om mycket av detta ligger på nationell nivå
            är de signaler som sänds ut under ordförandeskapet viktiga. Det
            ger ett stöd för till exempel ideella organisationer.
          </note>
          <note>
            När Österrike hade ordförandeskapet anordnade de ett seminarium
            om äldre med funktionshinder. Det är en fullständigt gömd och
            glömd fråga. Den deklaration som då utformades har dock varit
            till stort stöd för ideella organisationer att arbeta vidare på.
            Man kan ordna seminarier i det som kan tyckas vara begränsade
            frågeställningar men som trots det kan vara mycket viktiga normsändare
            till de olika länderna.
          </note>
          <note type="speaker">
            Anf. 114 Statsrådet CECILIA MALMSTRÖM (fp):
          </note>
          <note>
            Herr talman! Absolut, det är jätteviktigt. Som jag nämnde tidigare
            har vi precis påbörjat en diskussion om hur det svenska ordförandeskapsprogrammet
            ska se ut. Det är ännu lite för tidigt att nämna prioriteringarna
            eftersom vi helt enkelt inte är klara med dem.
          </note>
          <note>
            Det finns dock alla möjligheter att under ordförandeskapet ordna
            sådant i samarbete med regeringen. Jag vet också att en mängd
            olika föreningar, organisationer och liknande planerar att på
            egen hand ordna konferenser och seminarier om angelägna ämnen.
          </note>
          <note>
            Sverige står i fokus under den tiden, och då är det lättare att
            få talare, man får uppmärksamhet, många människor kommer. Man
            kan använda ordförandeskapet som ett slags dragplåster för att
            lyfta fram viktiga områden i regi av det civila samhället. Det
            finns alltså alla möjligheter att diskutera både den typen av
            frågor och även andra frågor.
          </note>
          <note>
            Låt oss återkomma mer specifikt till det svenska ordförandeskapet
            så småningom.
          </note>
          <note type="speaker">
            Anf. 115 SVEN GUNNAR PERSSON (kd):
          </note>
          <note>
            Herr talman! Jag vill tacka statsrådet för en bra presentation
            och finfina svar på frågorna så här långt.
          </note>
          <note>
            Jag vill beröra två delar av det svenska ordförandeskapet. I
            sin presentation var statsrådet inne på att det svenska ordförandeskapet
            infaller under en period med stark dynamik i EU-arbetet, minst
            sagt. Det nya fördraget ska implementeras, det finns en mängd
            nyheter vad gäller arbetssättet, parlamentens inflytande stärks
            och så vidare.
          </note>
          <note>
            Jag vill fråga vad det finns för utrymme att driva och profilera
            svenska frågor i perspektivet av att det sker så mycket i EU-samarbetet
            som är av rent administrativ, byråkratisk och institutionell karaktär.
          </note>
          <note>
            Det andra jag vill beröra är något som vi kanske inte alltid
            tänker på i Sverige, nämligen att vi varje dag berörs av beslut
            i EU. De påverkar våra liv från det att vi vaknar och äter frukost.
            Det gäller maten vi äter och luften vi andas, det vill säga matkvaliteten,
            miljön och många andra delar av livet. Inte minst gäller det kommunalt
            och regionalt beslutsfattande.
          </note>
          <note>
            Nu ser jag till min glädje att regeringen avser att involvera
            det civila samhället i ordförandeskapet i så stor omfattning som
            möjligt. Det skulle därför vara intressant att höra om det finns
            några tankar om på vilket sätt det ska ske.
          </note>
          <note type="speaker">
            Anf. 116 Statsrådet CECILIA MALMSTRÖM (fp):
          </note>
          <note>
            Herr talman! Det var många frågor. Jag ska försöka svara så gott
            det går.
          </note>
          <note>
            Ett ordförandeskap består, som jag sagt många gånger och som
            också är allmänt känt, till 80 procent av ärvda frågor. Det finns
            frågor som ligger i en tidtabell och som man ärver. Det är både
            små uppdateringar av program och processer och långsiktiga reformprocesser.
            Det har vi att ta ställning till.
          </note>
          <note>
            Man kan även lyfta fram egna frågor. Det är därför vi redan nu
            till exempel har lyft fram Östersjöfrågan. Man har ju ett eget
            perspektiv på de frågor som ligger i processen. Utan att peka
            ut något annat land kan vi säga att Sverige har en betydligt mer
            positiv syn på frihandel och Turkiets medlemskap i EU än vissa
            andra länder som vi kanske kommer att samarbeta med under 18-månadersperioden.
            Vi närmar oss det hela på ett annat sätt.
          </note>
          <note>
            Öppenhetsfrågor är sådant som alltid finns på EU:s agenda. Sverige
            är en känd kämpe när det gäller att verkligen nå konkreta resultat
            och flytta fram positionerna på det området. I just öppenhetsfrågorna
            gjorde det förra svenska ordförandeskapet en heroisk insats.
          </note>
          <note>
            Det finns alltså möjligheter att sätta sin prägel på frågor,
            men det är klart att EU är stort och rullar på. Ett ordförandeland
            kan inte dramatiskt förändra EU, utan man får vara glad och stolt
            om man på ett professionellt sätt kan sköta ordförandeskapet och
            förhoppningsvis driva fram processerna i rätt riktning.
          </note>
          <note>
            När det gäller att involvera det civila samhället tycker jag
            verkligen att det är en anledning att använda hela 2009 till det.
            2009 är ett Europaår. Vi har val till Europaparlamentet, de förändringar
            som frågeställaren nämnde och det svenska ordförandeskapet. Jag
            vet att många skolor planerar att sätta fokus på detta. Detsamma
            gäller många föreningar. Jag för samtal med dem, och vi planerar
            för olika typer av rundabordssamtal för att samtala med dem om
            ordförandeskapet. Det har redan skett en del, och det kommer att
            ske mer just för att se vad de planerar att göra.
          </note>
          <note>
            Jag reser även runt i kommuner och landsting och samtalar med
            lokala politiker och andra företrädare för att se hur de kommer
            att jobba med dessa frågor. Som Sven Gunnar säger är det där som
            mycket av den dagliga EU-politiken formas.
          </note>
          <note type="speaker">
            Anf. 117 SVEN GUNNAR PERSSON (kd):
          </note>
          <note>
            Herr talman! Eftersom det var så bra svar på dessa två frågor
            passar jag på att ställa en tredje fråga. Den berör ett av de
            områden som många svenskar, medborgarna i det civila samhället,
            verkligen är starkt engagerade i och mer och mer intresserade
            av, nämligen klimatet.
          </note>
          <note>
            Vid mötet på Bali kom man överens om en färdväg fram till den
            konferens som ska fatta mer avgörande beslut 2009. Under tiden
            kommer det att visa sig ifall det är möjligt att göra stora globala
            överenskommelser. I sådant fall, om så sker, har EU sagt att man
            är beredd till åtaganden som innebär en minskning av utsläppen
            med 30 procent, inte med 20 procent som man nu räknar med.
          </note>
          <note>
            Jag skulle vilja höra vilka ambitioner den svenska regeringen
            har för att höja de 20 procenten till åtminstone 30 procent. Det
            handlar alltså om utsläppsreduktion.
          </note>
          <note type="speaker">
            Anf. 118 Statsrådet CECILIA MALMSTRÖM (fp):
          </note>
          <note>
            Herr talman! Vi fick förslaget från kommissionen i går och håller
            som bäst på att smälta det.
          </note>
          <note>
            Den svenska regeringen, liksom hela EU, har höga ambitioner.
            EU har möjlighet att visa ett globalt ledarskap, men det bygger
            på att vi fullgör de åtaganden vi satt upp. Det ska göras på ett
            konkret och realistiskt sätt. Vi håller nu på att tolka och analysera
            det åtagande som kom i går och vad det kommer att innebära. Det
            kommer att innebära en hel del tuffa beslut för Sveriges befolkning.
            Låt oss alltså se hur långt vi kan komma.
          </note>
          <note>
            Ambitionen är naturligtvis att gå ännu längre. EU kan göra väldigt
            mycket, men det hela beror också på hur det ser ut i resten av
            världen, till exempel vem som blir president i USA och hur de
            väljer att förhålla sig till Kyotoarbetet. Det är förstås avgörande
            på många sätt. EU kan göra mycket och har höga ambitioner när
            det gäller att få till stånd någon form av post-Kyoto-överenskommelse
            vid klimatmötet i december 2009. Där kommer Sverige som ordförandeland
            i EU att spela en viktig roll, och vi tar frågan på allra största
            allvar.
          </note>
          <note type="speaker">
            Anf. 119 ULF HOLM (mp):
          </note>
          <note>
            Herr talman! Jag vill tacka EU-ministern för att hon är här och
            informerar så tydligt och klart.
          </note>
          <note>
            Det är väl ingen statshemlighet att vi i Miljöpartiet är nöjda
            med att klimatfrågorna lyfts fram i en hög position. Vi hoppas
            att sakpolitik inte mynnar ut i att vi åker till EU-kommissionen
            i Bryssel och beklagar oss över bördor. Om vi ska klara av att
            inför andra länder föra EU:s talan måste vi kunna visa att åtagandena
            är möjliga att uppfylla. Det hoppas jag att EU-ministern är införstådd
            med.
          </note>
          <note>
            Det är bra att man inte bara tar upp klimatfrågorna utan även
            miljöfrågorna och energifrågorna. De är minst lika viktiga; det
            gäller bland annat den biologiska mångfalden.
          </note>
          <note>
            Många viktiga frågor lyfts upp, men jag saknar två frågor. Den
            ena är jämställdhetsfrågan som Sverige tidigare betonat starkt.
            Jag hoppas att regeringen inte glömmer den. Den andra är öppenheten
            som varit en svensk paradfråga i EU. Det jobbet är ännu inte klart,
            utan vi har mycket kvar att göra på det området.
          </note>
          <note>
            En tredje fråga gäller budgetramarna som EU-ministern bara nämnde
            parentetiskt. En av de viktigaste frågorna är hur vi ska förändra
            EU:s budget. Det finns i riksdagen stor enighet om att EU:s budget
            måste minska vad gäller jordbrukssektorn, nu dessutom med tillägget
            att den ska klimatanpassas. EU:s budget ska alltså inte användas
            till sådant som förstör klimatet. Också det hoppas jag att EU-ministern
            kan skriva under på.
          </note>
          <note>
            Sedan är frågan hur vi ska genomföra detta. EU-ministern sade
            att man ska ha ett gott samarbete med riksdagen. Jag skulle vilja
            att en parlamentarisk kommitté behandlade frågan. Det räcker inte
            att, som fallet är i dag, EU-nämndens beredningsgrupp diskuterar
            dessa frågor senast vid sammanträdet den 23 oktober förra året
            utan vi måste ha mer kontinuitet i de samtalen för att vi alla,
            inte bara regeringen, ska känna oss involverade i frågorna. Det
            tror jag skulle gynna Sverige.
          </note>
          <note type="speaker">
            Anf. 120 Statsrådet CECILIA MALMSTRÖM (fp):
          </note>
          <note>
            Herr talman! Jag är glad att jag får möjlighet att korrigera
            den bild som falskeligen spridits. Det är inte så att Sverige
            sprungit i korridorerna i Bryssel och vädjat om att siffrorna
            skrivs ned. Vi från Sverige har, på samma sätt som alla andra,
            varit i Bryssel och presenterat våra förutsättningar, hur vi arbetar
            med dessa frågor och vad vi tror är realistiskt. Alla länder har
            gjort det, och det är ingenting konstigt med det.
          </note>
          <note>
            Sverige har fått ett väldigt tungt beting. Vi har också hunnit
            väldigt långt. Vi är på många av de här områdena världsledande.
            Vi ska ta på oss en stor uppgift, men det är också viktigt att
            vi inte straffas för att vi redan har hunnit långt i Sverige.
          </note>
          <note>
            Nu ska vi analysera siffrorna. Det är en lång process som återstår.
            Vi har naturligtvis väldigt höga ambitioner. Sverige var som sagt
            pådrivande för att vi skulle ha de här bindande målen och målsättningarna.
          </note>
          <note>
            Jag håller helt med Ulf Holm om att miljö, klimat, energi och
            också näringslivsfrågor bildar en helhet. Man måste angripa från
            ett brett perspektiv. Det hoppas vi kunna göra. Hållbarhetsstrategin
            är ett område som också ska uppdateras under det svenska ordförandeskapet,
            under hösten 2009. Det finns säkert anledning att återkomma till
            detta.
          </note>
          <note>
            Det var många frågor jag inte nämnde. Jag försökte pensla de
            breda perspektiven. Jämställdheten är en oerhört viktig fråga.
            Den finns med i EU:s strategi för tillväxt och jobb, Lissabonstrategin.
            Den ska naturligtvis också genomsyra EU-arbetet på fler områden.
          </note>
          <note>
            Öppenheten tror jag att jag nämnde i ett svar här. Det är en
            jätteviktig fråga. Under min tid som Europaparlamentariker var
            jag mycket engagerad i den frågan. Jag kan försäkra Ulf Holm att
            den kommer att finnas med högt, både i metoden som vi arbetar
            efter och som sakfråga.
          </note>
          <note>
            Budgetfrågan är jätteviktig. Det är fortfarande lite oklart när
            den kommer att landa och när kommissionens förslag kommer, men
            Sverige har en mycket stark position och jobbar mycket redan nu
            med att försöka argumentera för att ett modernt EU ska ha en modern
            budget. Så är inte fallet i dag.
          </note>
          <note type="speaker">
            Anf. 121 ULF HOLM (mp):
          </note>
          <note>
            Herr talman! Det är givetvis jättebra att frågorna om jämställdhet,
            öppenhet och budgetarbetet är med. Men de är inte prioriterade.
            Jag förväntade mig att vi skulle lyfta fram dem tydligare, inte
            minst i samarbetet med Tjeckien och Frankrike. Vi vet att i alla
            fall ett av dessa länder har ett ljumt intresse för dessa frågor.
            Det borde vara bra om vi lyfte fram dem för att pressa på EU att
            agera i de frågorna.
          </note>
          <note>
            När det gäller samarbetet med riksdagen fick jag inget svar.
            Varför tillsätter man inte en parlamentarisk kommitté som ska
            behandla detta, så att man vet att alla riksdagens partier har
            fått samma information och är delaktiga? Det tror jag skulle gynna
            Sverige väldigt mycket, om vi vill att Sverige ska kunna agera
            i EU.
          </note>
          <note>
            Frågan är också på vilket sätt medborgarna involveras. Kommer
            regeringen att avsätta några av dessa 890 miljoner kronor till
            exempel till att stödja frivilligorganisationer som arrangerar
            EU-möten, ungefär som vi hade EU-kommittéer tidigare som fördelade
            pengar i Sverige, under det halvår då vi har ordförandeskapet?
            Det tror jag är väldigt viktigt för att medborgarna ska känna
            sig delaktiga i arbetet.
          </note>
          <note type="speaker">
            Anf. 122 Statsrådet CECILIA MALMSTRÖM (fp):
          </note>
          <note>
            Herr talman! Det var väldigt många frågor, Ulf Holm, så jag hann
            inte svara på allt. Låt mig och övriga delar av regeringen föra
            ett samtal med talmannen om exakt hur vi ska lösa formerna på
            bästa sätt när det gäller att involvera riksdagen. Sedan kan vi
            återkomma till detta.
          </note>
          <note>
            Jämställdheten är en mycket viktig fråga. Jag vill återigen understryka
            att jag inte presenterade det svenska ordförandeskapsprogrammet,
            utan de här prioriteringarna. Där finns jämställdhet med under
            flera punkter. Jag förde för bara några veckor sedan samtal med
            det ordförandeskap som kommer efter Sverige, nämligen det spanska.
            Nu är det val där, så det kan hända mycket, men Spanien är ett
            land som har ett litet nymornat men otroligt starkt engagemang
            i jämställdhetsfrågor. Vi pratar om att göra eventuella gemensamma
            saker i skarven mellan våra ordförandeskap. Det rullar ju på så
            hela tiden.
          </note>
          <note>
            Medborgarna är jätteviktiga. Vi håller precis på att titta som
            bäst på hur vi ska kunna informera medborgarna, men också involvera
            dem i processen. Mycket händer redan utanför regeringens kontroll,
            och så ska det vara, men låt mig få återkomma om ett litet tag
            mer precist när vi har landat.
          </note>
          <note type="speaker">
            Anf. 123 CHRISTINA AXELSSON (s):
          </note>
          <note>
            Herr talman! Det är intressant att höra de fem punkterna. Det
            är självklart väldigt viktigt att vi diskuterar jobb, tillväxt
            och konkurrenskraft. Det har att göra med employment , som vi
            hade på den tiden när vi var ordförande.
          </note>
          <note>
            Men det är också viktigt att vi går vidare och lyfter fram frågorna
            om likabehandling, arbetsmiljö och ett uthålligt arbetsliv, där
            ingen diskrimineras. EU-domstolens svar till vår arbetsdomstol
            vad gäller Lavalmålet, eller Vaxholmskonflikten som en del säger,
            har visat att man behöver se över utstationeringsdirektivet. Jag
            vill fråga ministern om det är något som vi kommer att lyfta in
            inom ramen för det här med jobb, tillväxt och konkurrenskraft.
            Det är viktigt att alla har lika möjligheter när de olika länderna
            konkurrerar.
          </note>
          <note>
            Jag vill också fråga om det här med att det civila samhället
            ska involveras. Det är glädjande att ministern säger så, men sedan
            man lade ned EU 2004-kommittén när den borgerliga regeringen tillträdde
            har i alla fall jag märkt att EU-frågorna har kommit lite i skymundan
            inom många folkrörelser. De behöver också tid för att planera,
            och de behöver resurser för att genomföra aktiviteterna. Nu vill
            jag höra av ministern om det kommer några resurser till fackföreningsrörelsen,
            PRO, ABF och andra folkrörelser i Sverige för att kunna genomföra
            aktiviteter inför vårt ordförandeskap och under vårt ordförandeskap.
          </note>
          <note type="speaker">
            Anf. 124 Statsrådet CECILIA MALMSTRÖM (fp):
          </note>
          <note>
            Herr talman! Lavaldomen löper i sina egna processer, och arbetsmarknadsministern
            kommer nästa vecka att ha samtal med arbetsmarknadens parter för
            att tillsammans analysera och diskutera och påbörja ett arbete
            för hur vi från svensk sida ska förhålla oss till detta.
          </note>
          <note>
            Med det sagt är det naturligtvis så att det ökade utbytet och
            handeln oss emellan ställer en del gemensamma krav. Det finns
            också med inom ramen för EU:s tillväxtstrategi. Lissabonstrategin
            har också ett socialt ben som det är viktigt att inte glömma att
            nämna.
          </note>
          <note>
            Ett av de ministermöten jag nämnde är ett så kallat Epscomöte
            i Jönköping, där just arbetsmarknadsministrar och socialministrar
            normalt möts. Exakt hur det kommer att organiseras är det alldeles
            för tidigt att säga; det beror på hur agendan ser ut för 2009.
            Men frågan finns absolut med och kommer att göra det även då.
          </note>
          <note>
            Kommittén för EU-debatt kommer inte att återuppstå. Det har under
            den här tiden varit ett ganska omfattande engagemang i EU-frågor
            från många olika föreningar. Många representanter och föreningar
            som har sökt upp oss har berättat att de just tänker genomföra
            en mängd olika arrangemang knutna till EU-ordförandeskapet 2009.
            En förkrossande majoritet av dem har inte bett om några pengar,
            utan vill mest att detta ska rymmas inom ramen för ordförandeskapsplaneringen.
            De vill kanske finnas med på en hemsida eller se om någon från
            Regeringskansliet kan delta och så vidare.
          </note>
          <note>
            Men som jag sade till Ulf Holm pågår en diskussion som vi inte
            riktigt är klara med om hur vi ska involvera det civila samhället
            och om vilka eventuella ekonomiska resurser som detta kommer att
            omfatta.
          </note>
          <note type="speaker">
            Anf. 125 CHRISTINA AXELSSON (s):
          </note>
          <note>
            Herr talman! Det är jättebra att arbetsmarknadsministrarna träffas
            och pratar, men det är också viktigt att vi från svensk sida lyfter
            fram det här, eftersom det är någonting som har börjat i Sverige.
            Det diskuteras också mycket i fackföreningsrörelsen inom EU huruvida
            man behöver modernisera utstationeringsdirektivet.
          </note>
          <note>
            Nu har vi chansen att göra något åt det. Jag tycker inte att
            Sverige ska missa den chansen. Här kan vi göra skillnad för många
            arbetstagare i Europeiska unionen.
          </note>
          <note type="speaker">
            Anf. 126 Statsrådet CECILIA MALMSTRÖM (fp):
          </note>
          <note>
            Herr talman! Såväl utstationeringsdirektivet som Laval och lex
            Britannia står på dagordningen för det första möte som ska vara
            med den svenska arbetsmarknadsministern och arbetsmarknadens parter.
            De har alla signalerat en bred villighet att ha den initiala dialogen,
            analysera Lavaldomen och sätta in detta i ett större sammanhang
            för att undersöka vilka eventuella förändringar som krävs på lång
            sikt. Den frågan kommer att finnas med mycket snarare än det svenska
            ordförandeskapet.
          </note>
          <note type="speaker">
            Anf. 127 MARINA PETTERSSON (s):
          </note>
          <note>
            Herr talman! Ett av de prioriterade områdena är jobb, tillväxt
            och konkurrenskraft. Jag tänker också på de socioekonomiska frågorna,
            som är viktiga när det gäller framgången för jobb och tillväxt.
            Det gäller god hälsa hos befolkningen.
          </note>
          <note>
            En fråga som Sverige kan prioritera är också de vuxnas och barnens
            hälsa ute i Europa. Jag tänker på en enskild fråga: alkoholpolitiken
            i Europa, EU:s alkoholpolitik och alkoholens skadeverkningar socioekonomiskt
            i varje europeiskt land. Vi får rapporter om hur det ser ut ute
            i Europa. Debutåldern för alkohol ligger hos barnen på tolv år.
            Nio miljoner barn växer upp hos missbrukande föräldrar. Behovet
            av en solidarisk alkoholpolitik är skriande.
          </note>
          <note>
            Jag vill fråga regeringen: Kommer regeringen att prioritera denna
            viktiga fråga och fokusera på den under ordförandeskapet?
          </note>
          <note type="speaker">
            Anf. 128 Statsrådet CECILIA MALMSTRÖM (fp):
          </note>
          <note>
            Herr talman! Alkohol och tobak är viktiga folkhälsofrågor. I
            det nya fördraget skrivs de också in som folkhälsofrågor. Det
            står väldigt tydligt att EU ska arbete med den typen av frågor,
            vilket är glädjande.
          </note>
          <note>
            Frågor som rör narkotika kommer också att komma upp under det
            svenska ordförandeskapet år 2009 eftersom handlingsplanen mot
            narkotika ska ses över under 2009. Det är ytterligare ett exempel
            på sådant som ligger i tidsplanen och som kommer att landa under
            vårt ordförandeskap.
          </note>
          <note>
            Som jag har sagt flera gånger tidigare har ännu vi inte lagt
            fast prioriteringarna för det svenska ordförandeskapet. Jag kan
            inte svara på den frågan ännu. Men att alkoholfrågan kommer upp
            på ett eller annat sätt tror jag nog.
          </note>
          <note>
            I vilken form och på vilket sätt det sker får vi återkomma till.
            Jag delar frågeställarens åsikt att det är viktiga frågor och
            att man kan göra ganska mycket på Europanivå i det avseendet.
          </note>
          <note type="speaker">
            Anf. 129 MARINA PETTERSSON (s):
          </note>
          <note>
            Herr talman! Jag får tacka ministern för svaret. Vi kan med det
            politiska hantverket värna om människoliv ute i Europa och se
            till att barnens uppväxtförhållanden blir tryggare genom att förhindra
            att så många miljoner barn växer upp med missbrukande föräldrar.
            Det kan vi lyfta fram under ordförandeskapet också här i Sverige
            genom konferenser, möten där vi lyfter upp frågan som ett prioriterat
            område.
          </note>
          <note type="speaker">
            Anf. 130 Statsrådet CECILIA MALMSTRÖM (fp):
          </note>
          <note>
            Herr talman! Det finns många olika sätt man kan lyfta upp en
            fråga. Det är inte säkert att lagstiftning på EU-nivå är det mest
            framkomliga. Man kan till exempel se vad som har hänt på tobaksområdet
            och med rökfrihet i restaurangbranschen. Det är inte en följd
            av en gemensam lagstiftning på EU-nivå. Man har diskuterat detta,
            mötts och presenterat olika erfarenheter och idéer. Sedan har
            det spridit sig över länderna. Man kan arbeta på lite olika sätt.
          </note>
          <note type="speaker">
            Anf. 131 SOFIA ARKELSTEN (m):
          </note>
          <note>
            Herr talman! Jag har ett par frågor. Jag kommer precis från kommissionens
            presentation av klimatpaketet, utsläppsminskningarna och förnybarhetsmålet.
            Det var mycket papper jag fick där, och vi fick också en jättesnygg
            kasse. Jag tänkte att jag tar med mig den eftersom vi inte har
            någon EU-flagga här inne i kammaren.
          </note>
          <note>
            Jag undrar lite om gången. Det är ganska många saker som ska
            komma på plats för att det ska falla ut ordentligt. Mycket hamnar
            under det franska ordförandeskapet. Jag undrar om statsrådet tror
            att Frankrike hinner stuva undan allt detta så att man inte behöver
            lämna så mycket till nästa parlament och om man hinner lösa det
            innan parlamentet upplöses och ledamöterna får åka hem och bli
            omvalda eller sluta.
          </note>
          <note>
            Efter Frankrike kommer Tjeckien. Jag undrar om statsrådet kan
            säga lite om hur hon ser på det tjeckiska ordförandeskapet. Det
            har inte direkt kört hårt i klimatspåret. Jag får instämmanden
            från bänken när jag säger det där. Det är de två frågor jag har.
          </note>
          <note type="speaker">
            Anf. 132 Statsrådet CECILIA MALMSTRÖM (fp):
          </note>
          <note>
            Herr talman! Det sittande Europaparlamentet kommer att försöka
            hinna klara av många frågor innan det upplöses och går till valkampanj.
            Sedan blir det som jag sade inledningsvis när du inte hade kommit.
            Det kommer att bli ett litet glapp med valet till Europaparlamentet
            och tills det har utsett en ny kommission.
          </note>
          <note>
            De spelpartner som ett ordförandeskap är beroende av och viktiga
            institutioner kommer inte att fungera som partner på riktigt samma
            sätt under kanske våren och fram till mitten på hösten. Det komplicerar
            naturligtvis ordförandeskapet lite grann för vår del, och det
            får vi planera för.
          </note>
          <note>
            Exakt vad som kommer att hinnas med kan jag inte riktigt säga.
            Många av dessa processer är väldigt långsiktiga. Det är tänkt
            att Lissabonstrategin ska vara klar år 2010. Det kommer den inte
            att vara.
          </note>
          <note>
            Det pågår redan nu diskussioner om vad som ska komma efter den.
            Troligen kommer det att fattas någon form av beslut på det informella
            toppmötet i mars år 2010. Det arbetet rullar på.
          </note>
          <note>
            Budgetöversynen har vi också nämnt här lite kort. Det är också
            en sådan långsiktig process. Vi hoppas naturligtvis att man ska
            kunna fatta viktiga beslut senast under vårt ordförandeskap. Men
            det är otroligt komplicerade och svåra frågor. Likaså rullar utvidgningspolitiken
            på, och så vidare. Frankrike kommer säkert att hinna att beta
            av en hel del. Men dessa frågor är så pass långsiktiga.
          </note>
          <note>
            När det gäller det tjeckiska ordförandeskapet har det lyft fram
            Europe Without Borders som tema. Det handlar om rörligheten på
            den inre marknaden men också för människor inom EU. En del av
            det är också kopplat till Lissabonstrategin och att hinna med
            så mycket som möjligt. Arbetet kommer säkert att hinna en bra
            bit. Men också det är lite drabbat av att parlamentet lämnar i
            halvtid.
          </note>
          <note>
            Det är lite speciella förutsättningar under vårt gemensamma 18-månadersordförandeskap.
            Det är lite svårt att säga hur det blir. Alla dessa frågor är
            långsiktiga.
          </note>
          <note type="speaker">
            Anf. 133 SOFIA ARKELSTEN (m):
          </note>
          <note>
            Herr talman! Jag vill tacka så mycket för svaret. Jag förstår
            att det inte är jätteenkelt att sia om vad som kommer att hända.
            Det känns ändå tryggt att vi har Lissabonstrategin som något slags
            struktur för det fortsatta arbetet. Klimatfrågorna är för viktiga
            för att tappas bort. Det är tricksigt att bara välja ett antal
            områden som man prioriterar. Ändå förstår vi att det är nödvändigt
            för ordförandeskapet. Jag tackar återigen för svaret.
          </note>
          <note type="speaker">
            Anf. 134 Statsrådet CECILIA MALMSTRÖM (fp):
          </note>
          <note>
            Herr talman! Det är lite grann det som är poängen med att man
            har trioarrangemanget. Vi är så många länder, och de frågor som
            vi står inför som gemensamma utmaningar är långsiktiga.
          </note>
          <note>
            I och med att man har ett 18-månadersprogram får man en större
            struktur i de övergripande frågorna. Sedan kommer varje land att
            prägla frågorna under sitt eget ordförandeskap och välja sina
            prioriteringsfrågor. Men de långsiktiga prioriteringarna måste
            man vara överens om.
          </note>
          <note>
            Vi kommer aldrig att kunna lyckas med klimatfrågorna och komma
            fram till en överenskommelse i Köpenhamn år 2009 om inte det slovenska
            ordförandeskapet, som är nu, det franska och det tjeckiska ordförandeskapet
            har drivit på allt vad de kan.
          </note>
          <note type="speaker">
            Anf. 135 BENGT-ANDERS JOHANSSON (m):
          </note>
          <note>
            Herr talman! Det är många av våra medborgare som upplever att
            EU är väldigt stort. Vi har gått från sex länder till 27 på ett
            antal år.
          </note>
          <note>
            Vi har i riksdagen i dag haft en framtidsdag som hämtade sin
            grund i just klimatsituationen. Vi blev än en gång upplysta om
            det allvarliga läget och hur bråttom det faktiskt är.
          </note>
          <note>
            Man kan konstatera att Sverige som enskilt land globalt bidrar
            med växthusgaser motsvarande 0,2 procent. Det innebär att den
            övriga världen bidrar med 99,8 procent, och hela EU bidrar med
            10 procent.
          </note>
          <note>
            EU har visat sig kunna vara en reell aktör när det gäller att
            kunna skapa bindande överenskommelser för att hålla tillbaka ökningen
            och eventuellt också kunna gå tillbaka. Men i dessa sammanhang
            är både Sverige och EU alldeles för små. Det framgår med all tydlighet
            när man växlar upp till ett globalt perspektiv.
          </note>
          <note>
            Jag har en fråga till EU-ministern. Vi måste för att kunna komma
            till rätta med situationen som berör alla människor på jorden
            involvera Indien, Kina, USA etcetera. Min fråga är: Anser ministern
            att den agenda som nu ligger framför oss är ett tillräckligt verktyg
            för att vi med den som grund skulle kunna med EU:s hjälp få övriga
            världen att komma till stora globala överenskommelser?
          </note>
          <note type="speaker">
            Anf. 136 Statsrådet CECILIA MALMSTRÖM (fp):
          </note>
          <note>
            Herr talman! Om jag kunde svara på det! Vi har ett oerhört arbete
            framför oss på nationell nivå, regional nivå, europeisk nivå och
            också på global nivå. Det positiva är att det finns en medvetenhet.
          </note>
          <note>
            Det finns en oerhört global medvetenhet. Vi har en kunskap och
            fakta om hur dramatisk situationen är. Ingen politiker med självkänsla
            kan på något sätt ignorera de fakta som har ställts framför oss.
            Det är en väldigt viktig del i att bryta mark framåt.
          </note>
          <note>
            Vi har ett stort beting framför oss. Man ska inte underskatta
            Sveriges 0,2 procent. Vi kan göra mycket och visa vägen. Vi är
            också väldigt duktiga på till exempel miljöteknik. Vi kan visa
            vägen för andra länder, få med detta i export och ha med det i
            vårt bistånd och så vidare och förmå andra länder att också ha
            det.
          </note>
          <note>
            Vi måste göra mer på global nivå. Om vi kommer att lyckas eller
            inte kan jag inte svara på. Vi har verktyg och vet vad vi behöver
            göra. Det är svåra beslut, och de kommer att få konsekvenser för
            oss också i vår vardag. Men vi måste göra det.
          </note>
          <note>
            Sverige är ledande på många sätt på det här området. Det ska
            vi fortsätta att vara. Om vi från svensk och europeisk sida kan
            bidra och visa ett starkt ledarskap genom att också leverera det
            vi har lovat har vi ännu bättre förutsättningar att påverka våra
            internationella partner.
          </note>
          <note type="speaker">
            Anf. 137 BENGT-ANDERS JOHANSSON (m):
          </note>
          <note>
            Fru talman! Tack så mycket för svaret. Jag gläds åt ministerns
            engagemang i frågan. Jag vill bara skicka med vikten av att regeringen
            i den mån den upplever att det behövs starkare incitament för
            att också kunna påverka övriga världen inte drar sig för att ta
            fram de verktygen.
          </note>
          <note type="speaker">
            Anf. 138 MAGDALENA STREIJFFERT (s):
          </note>
          <note>
            Fru talman! Tack, EU-ministern, för ett bra föredragande! Arbetet
            med en gemensam asyl- och flyktingpolitik pågår nu inom Europeiska
            unionen och är tänkt att vara klart till 2010. Vi vet om att i
            många europeiska länder har främlingsfientliga partier vunnit
            valframgångar.
          </note>
          <note>
            Vi ser också stora skillnader i den praktiska flyktingpolitiken
            inom den europeiska unionen. Ett exempel på detta är att av de
            flyktingar som kommer från krigets Irak till Europa kommer 60
            procent till Sverige. Över 80 procent får uppehållstillstånd.
            I Grekland, som också tar emot många flyktingar, har inte en enda
            person från Irak fått uppehållstillstånd.
          </note>
          <note>
            Vi socialdemokrater är positiva till en harmonisering av asyl-
            och flyktingpolitiken. Men det är viktigt att den politiken bygger
            på en generös flyktingpolitik som har höga normer. Det är klart
            att det finns en risk att så inte blir fallet. Det kan komma att
            handla om minimiregler och normer under det som vi har i Sverige
            i dag. EU-ministern nämnde detta som en av de prioriterade frågorna
            i sin föredragning. Det är naturligtvis önskvärt att denna fråga
            avgörs under Sveriges ordförandeskap.
          </note>
          <note>
            Min fråga är då vilka åtgärder EU-ministern och den svenska regeringen
            vidtar för att frågan om en gemensam flykting- och asylpolitik
            hamnar på bordet under Sveriges ordförandeskap.
          </note>
          <note type="speaker">
            Anf. 139 Statsrådet CECILIA MALMSTRÖM (fp):
          </note>
          <note>
            Fru talman! Det är naturligtvis glädjande att det finns en samsyn
            i många avseenden på de här frågorna. Precis som frågeställaren
            säger är det frågor där det finns olika uppfattningar inom Europa.
            Det är inget att hymla med. Vi företräder vår uppfattning och
            försöker få stöd för den så mycket som möjligt.
          </note>
          <note>
            Just i dag och i morgon är det ett så kallat RIF-möte, det vill
            säga ett möte mellan migrations- och justitieministrarna, i Ljubljana
            i Slovenien för att diskutera de här frågorna. Det finns en tidtabell
            som syftar till att mycket ska vara klart till 20092010.
          </note>
          <note>
            Men det är en omfattande agenda. Det handlar dels om asylpolitiken
            att få en alltmer harmoniserad asylpolitik så att vi helt enkelt
            delar på ansvaret. Det har gjorts en hel del när det gäller massflyktsituationen,
            ensamkommande barn och så vidare. Där finns det en del regelverk.
            Men det finns mycket att göra. Migrationsministern har flera gånger
            i riksdagen redovisat hur Sverige arbetar med detta.
          </note>
          <note>
            Men det handlar också om att få till stånd en migrationspolitik
            som gör att det är möjligt att på laglig väg komma till Europa.
            Det finns förslag som diskuteras nu om ett så kallat blått kort,
            ett blue card . Det är en europeisk variant av green card som
            man har i Amerika. Det ger alltså en möjlighet att få arbetstillstånd
            i Europa. Det kommer att vara nödvändigt för vår egen skull, av
            demografiska skäl och därför att vi behöver arbetskraftsinvandring.
            Det kommer också att göra det möjligt för människor att komma
            hit lagligt och därigenom i alla fall lite grann dra undan mattan
            för de fruktansvärda människosmugglare som tjänar otroliga pengar
            på att smuggla människor hit eftersom det inte finns någon legal
            väg.
          </note>
          <note>
            Det finns tidtabeller som anger 20092010. Jag tror att alla är
            angelägna om att de ska hållas eftersom man ser att det här är
            viktiga frågor. Det nya fördraget ger oss nya beslutsmöjligheter
            på området, vilket gör att man kan fatta beslut med kvalificerad
            majoritet på fler områden. Det underlättar beslutsfattandet. Det
            har länge stått och trampat lite grann eftersom det har blockerats
            på olika sätt. Det finns naturligtvis också risker med detta,
            men jag tror ändå att det finns ganska goda förutsättningar för
            att vi ska kunna komma till beslut. Antingen kan vi besluta under
            det svenska ordförandeskapet eller så kan vi bädda för att beslut
            kan fattas omedelbart efteråt.
          </note>
          <note type="speaker">
            Anf. 140 MAGDALENA STREIJFFERT (s):
          </note>
          <note>
            Fru talman! Jag håller med EU-ministern om att vi är överens
            i mycket i de här frågorna. Det händer mycket på migrationsområdet
            just nu.
          </note>
          <note>
            Jag tycker dock att det är viktigt att man skiljer på arbetskraftsinvandring
            och asyl- och flyktingpolitiken. Lösningen får inte bli att människor
            som har hög utbildning kan komma hit och jobba genom blue card
            medan det blir allt svårare för flyktingar som kommer hit att
            få uppehållstillstånd. Just därför tror jag att detta är oerhört
            viktigt.
          </note>
          <note>
            Jag tyckte inte riktigt att jag fick svar på min fråga om ifall
            regeringen och EU-ministern kommer att försöka arbeta för att
            få resultatet av den gemensamma asyl- och flyktingpolitiken klart
            till Sveriges ordförandeskap. Vi vet ju om att det finns en risk
            för att det här kommer att bygga på normer under dem som finns
            i dag. Jag hoppas få svar på frågan.
          </note>
          <note type="speaker">
            Anf. 141 Statsrådet CECILIA MALMSTRÖM (fp):
          </note>
          <note>
            Fru talman! Om jag var otydlig med att det finns en skillnad
            mellan arbetskraftsinvandring och asylpolitik ber jag om ursäkt.
            Jag försökte tvärtom illustrera att det ryms mycket i migrationspolitiken.
          </note>
          <note>
            Alla EU-länder har skrivit under internationella konventioner
            och är i alla dokument mycket tydliga med att de ska respektera
            asylrätten. Att människor får söka asyl när de flyr för sitt liv
            från diktatur och förtryck är en helt annan sak än att människor
            söker arbete. Det kan sammanfalla ibland, men det är olika spår
            och det ska finnas tydliga, klara och rättssäkra system för detta
            oavsett vilken kategori man befinner sig i. Det är svårt.
          </note>
          <note>
            Vi har tagit med detta som en viktig fråga i vårt gemensamma
            18-månadersprogram. Vi vill lyfta fram detta. Det vill de andra
            länderna också. Inte minst Frankrike har sagt att detta är en
            viktig fråga. Våra båda länder kanske har lite olika infallsvinklar
            i detta. Jag kan inte säga exakt när det skulle landa. Men det
            är klart att vi gärna ser att det landar under 2009.
          </note>
          <note type="speaker">
            Anf. 142 SONIA KARLSSON (s):
          </note>
          <note>
            Fru talman! Tack, statsrådet! I inledningen nämndes bara orden
            modern budget och att det var viktigt. Jag vill ställa en fråga
            om budgetöversynen. Är regeringen beredd att trycka på för att
            det verkligen ska bli förändringar mitt i sjuårsperioden?
          </note>
          <note>
            Det behövs för att vi ska få trovärdighet när det gäller EU:s
            satsning på tillväxt och forskning med mera. Det behövs också
            i reformeringen av jordbrukspolitiken. Det måste leda till förändringar
            så snart som möjligt, och vi kan inte vänta på att långtidsbudgetperioden
            är över. Det är ju inte förrän 20132014.
          </note>
          <note>
            Många regeringar verkar vara inne på att möjligen komma överens
            om vissa riktlinjer i samband med halvtidsöversynen men att de
            vill låta genomslaget vänta till 2014. Det tycker jag inte vore
            bra, särskilt om vi nu pratar om den nuvarande storsatsningen
            på klimat- och energipolitiken. Om detta ska få genomslag i budgeten
            måste det ske redan 2010. Allt annat vore orimligt. Jag vill höra
            statsrådets syn på detta.
          </note>
          <note type="speaker">
            Anf. 143 Statsrådet CECILIA MALMSTRÖM (fp):
          </note>
          <note>
            Fru talman! Budgetöversynen är en otroligt viktig uppgift. Om
            vi nu lyckas få ett nytt fördrag och EU får ett mer modernt styrelseskick
            behöver vi också en modern budget. Det har vi inte i dag. Kommissionen
            har skickat ut ett meddelande, som det heter, där man ställer
            lite frågor och för resonemang om budgeten. Det är nu ute i alla
            medlemsländer, och vem som helst kan svara på detta fram till
            den 15 april. Jag vet att partier, organisationer och rörelser
            kommer att göra det. Regeringen kommer naturligtvis också att
            göra det.
          </note>
          <note>
            Vi har en väldigt modernistisk syn på detta; vi behöver modernisera
            budgeten kraftfullt. Vi behöver föra en ordentlig diskussion.
            Jag har redan varit på hearing en gång i riksdagen, och jag vet
            att ni också för diskussioner om vad vi ska använda våra gemensamma
            resurser till.
          </note>
          <note>
            Vi ska ha en minskning av jordbrukspolitiken, men vad ska vi
            prioritera i framtiden? Vad finns det ett europeiskt mervärde
            i att vi finansierar tillsammans? Jag kan hitta många sådana frågor.
            Men här krävs ytterligare diskussion innan vi landar.
          </note>
          <note>
            Vår målsättning är absolut att kunna komma överens om reformer,
            och om möjligt verkligen genomföra dem inom ramen för detta finansiella
            perspektiv. Vi skulle behöva det. Det har flutit mycket vatten
            under broarna, och många frågor har uppstått. Vi har nya stora
            utmaningar som kommer att kosta pengar, och vi behöver ha en mer
            flexibel budget.
          </note>
          <note>
            Det här är en mycket stor stridsfråga inom EU. Det är ingen hemlighet
            att vi har olika synpunkter på detta. Men vi hoppas att man ska
            kunna komma så långt som möjligt med ambitionen att genomföra
            reformer under detta finansiella perspektiv.
          </note>
          <note type="speaker">
            Anf. 144 SONIA KARLSSON (s):
          </note>
          <note>
            Fru talman! Jag tackar för svaret, och jag instämmer i att budgetrestriktiviteten
            är viktig. Det tycker vi också från socialdemokratiskt håll. Jag
            tycker också att det är viktigt att regeringen både i 18-månadersprogrammet
            och i diskussioner försöker se till att det verkligen blir ett
            genomslag före 2013. Jag tror att vi vinner på detta. Det är viktiga
            områden.
          </note>
          <note>
            Det handlar om bättre ekonomi vad gäller budgetpolitiken och
            att vi kan minska kostnaderna och lägga pengar på de områden som
            är den moderna delen i budgeten forskning och utveckling och liknande.
            Där är vi överens med regeringen. Vi hoppas på att regeringen
            verkligen får genomslag för detta i förhandlingarna på de olika
            ställena i Bryssel och på andra platser.
          </note>
          <note type="speaker">
            Anf. 145 Statsrådet CECILIA MALMSTRÖM (fp):
          </note>
          <note>
            Fru talman! Det känns oerhört bra att det finns en samsyn på
            detta. Det kanske inte gäller varenda detalj, men i den stora
            övergripande delen finns det en mycket stor samsyn i riksdagen.
            Det ger oss förstås ett starkt förhandlingsmandat.
          </note>
          <note>
            Vi driver frågan helt oavsett ordförandeskap. I varenda kontakt
            jag har med någon minister från något annat land tar jag upp frågan
            och presenterar den svenska synen. Men jag ska inte heller dölja
            för riksdagen och för Sonia Karlsson att det här är en fråga där
            det som alltid i budgetsammanhang, inte minst i EU:s historia,
            finns mycket starka olika åsikter. Det kommer alltså inte att
            bli lätt. Men vi har så stora utmaningar framför oss, och det
            vet alla medlemsländer. Alla vill vara budgetrestriktiva. Ingen
            vill öka budgeten. Då måste man prioritera internt så enkelt är
            det. Därför hoppas jag att vi ska kunna komma en bra bit på vägen,
            om än kanske inte riktigt med en så reformerad budget som vi skulle
            vilja. Det är verkligen vår ambition.
          </note>
          <note type="speaker">
            Anf. 146 HILLEVI LARSSON (s):
          </note>
          <note>
            Fru talman! Jag vill koncentrera mig lite på det prioriterade
            området med tillväxt, jobb och så vidare. Här kommer det att ske
            mycket utifrån Lissabonstrategin. Lissabonstrategin kom till en
            gång för att Europa skulle få samma, eller till och med bättre,
            konkurrenskraft som USA. Men redan från början tydliggjordes det
            att det inte skulle ske på samma sätt som i USA med stora klyftor
            och råkapitalism. Lissabonstrategin skulle vila på tre ben. Det
            handlade om tillväxt och jobb, och det skulle ske på ett ekologiskt
            och socialt hållbart sätt. Då kan man tycka att det är en självklarhet
            att man också höll sig till det.
          </note>
          <note>
            Men bara för något år sedan kom det signaler från högsta ort
            i kommissionen att det bara var tillväxten som var intressant.
            Man berättade en historia om tre bröder. Om en av bröderna var
            sjuk fick de andra två bröderna stå tillbaka. Det var tillväxten
            som var sjuk, och alltså fick de andra två benen som Lissabonstrategin
            vilar på vika.
          </note>
          <note>
            Nu har det hänt en del sedan dess, bland annat har klimathotet
            börjat diskuteras. Jag tror inte att någon i dag skulle säga att
            vi inte ska ta med det miljöhotet i Lissabonstrategin.
          </note>
          <note>
            Det är väl tyvärr inte riktigt lika mycket fokus på det sociala
            benet. Jag tycker att vi nu under ordförandeskapet ska framhålla
            hur framgångsrik den nordiska modellen har varit. Den nordiska
            dimensionen handlar inte bara om Östersjöregionen, utan det handlar
            om en modell med utbyggd välfärd, stora satsningar på forskning
            och välutbildad arbetskraft i stället för lönedumpning. Jag hoppas
            verkligen att regeringen vågar stå för den linjen och driver den
            nu under ordförandeskapet.
          </note>
          <note type="speaker">
            Anf. 147 Statsrådet CECILIA MALMSTRÖM (fp):
          </note>
          <note>
            Fru talman! Jag satt med när Barroso presenterade den här liknelsen
            med de tre bröderna. Jag uppfattade den inte så som Hillevi Larsson.
            Även om det kanske inte var en idealisk liknelse uppfattade jag
            det så att om inte alla tre bröderna är friska mår alla dåligt
            och att alla tre var viktiga. Sedan dess har kommissionen och
            Barroso visat väldigt tydligt att just hållbarhetsaspekten har
            en väldigt viktig roll att spela. Hela den diskussion som vi för
            nu om klimat och miljö spelar förstås en viktig roll där.
          </note>
          <note>
            Vi har också en hållbarhetsstrategi som löper lite parallellt
            med Lissabonsprocessen. Det finns verkligen med där.
          </note>
          <note>
            Den senaste tiden har kommissionen fokuserat väldigt mycket på
            det som man kallar för flexicurity . Där lyfter man fram den nordiska
            modellen, och inte minst Sverige.
          </note>
          <note>
            Lissabonprocessen är till för att vi ska kunna jämföra med varandra.
            Vi sätter upp mål, sedan har vi lite olika vägar att gå dit och
            sedan kollar man av. Tanken är inte att man ska lagstifta tillsammans
            utan att man ska lära av varandra. Kommissionen och bland annat
            kommissionär Špidla, som delvis är ansvarig för detta, lyfter
            väldigt ofta fram just den nordiska modellen som ett föredöme
            för att hur alla tre benen, och inte minst det sociala benet,
            ska hålla ihop i Lissabonstrategin. Det finns absolut med.
          </note>
          <note type="speaker">
            Anf. 148 HILLEVI LARSSON (s):
          </note>
          <note>
            Fru talman! Risken i de här sammanhangen är att det blir en prioriteringsfråga,
            och då prioriterar man ned en del saker även om man säger att
            man inte ska strunta i dem. Här är det väldigt viktigt att vi
            i Sverige håller fanan högt och visar att de andra två benen inte
            bara är avgörande för att vi ska få ett hållbart Europa utan också
            för att vi ska få en hållbar tillväxt och sysselsättning.
          </note>
          <note>
            Det är inte hållbart i längden att vi ska konkurrera med låga
            lönenivåer, dålig arbetsmiljö och mindre satsningar på utbildning,
            forskning och så vidare. Det hållbara är snarare att vi ska vara
            spjutspetsen och sprida den nordiska modellen till hela Europa
            och självfallet vässa vår egen politik. Vaxholmskonflikten är
            ett konkret exempel. Det är inte bra om man på här sättet utmanar
            en arbetsmarknadsmodell som fungerar utmärkt och därmed öppnar
            dörren för lönedumpning.
          </note>
          <note>
            Jag hoppas att man vågar beröra även sådana kontroversiella frågor.
          </note>
          <note type="speaker">
            Anf. 149 Statsrådet CECILIA MALMSTRÖM (fp):
          </note>
          <note>
            Fru talman! Jag är lite osäker på frågan. Alla de här aspekterna
            finns med i Lissabonprocessen. Det som har hänt de senaste åren
            är tvärtom att man har visat att Europa ska konkurrera med en
            välutbildad arbetskraft med satsningar på humankapital, på människan,
            på forskning och på det livslånga lärandet. Vi ska satsa på jämställdhet
            därför att det också är bra för arbetslivet som helhet. Vi ska
            finna möjligheter så att man kan kombinera yrkeslivet med familjelivet.
            Där lyfts, precis som Hillevi Larsson säger, den svenska modellen
            och den nordiska modellen fram som en förebild. Men det händer
            mycket i de andra länderna i Europa också. Det är inte så att
            vi ska slå oss för bröstet i alla avseenden.
          </note>
          <note>
            Detta finns med i Lissabonstrategin som är en strategi där vi
            jämför oss med varandra enligt den principen att man sporrar varandra
            att gå vidare. Man identifierar mål, och sedan går man vidare
            utifrån olika traditioner när det gäller hur man väljer att göra
            det, men målen är gemensamma.
          </note>
          <note>
            Under det svenska ordförandeskapet och tiden fram till dess kommer
            vi också att diskutera vad vi ska ha efter Lissabon, ett Lissabon
            2 eller en uppföljning till detta. Då kommer alla de här frågorna
            att finnas med.
          </note>
          <note type="speaker">
            Anf. 150 BOSSE RINGHOLM (s):
          </note>
          <note>
            Fru talman! Det var ett ovanligt nyhetsfattigt hopkok av informationer
            om det framtida EU-ordförandeskapet som statsrådet bestod kammaren
            med. Det fanns inte en enda ny tanke. Statsrådet erkänner att
            det var minst 80 procent som var arvegods från tidigare ordförandeskap.
            Det verkar som om den borgerliga regeringen har som ambition att
            det ska vara minst 100 procent på dagordningen, det vill säga
            inga egna nya idéer och tankar, och så har det varit under de
            ett och ett halvt år som vi har haft den här borgerliga regeringen.
          </note>
          <note>
            Jag vill knyta an till det som min socialdemokratiska riksdagskollega
            Hillevi Larsson tog upp om Lissabonprocessen. Den har tre dimensioner.
            Regeringen redovisar egentligen bara tillväxt- och miljödimensionen
            och hoppar över den sociala dimensionen. Sedan säger statsrådet
            här att det är viktigt med den sociala dimensionen. Varför har
            man då utelämnat den sociala dimensionen i programmet? Den sociala
            dimensionen handlar om anställningsskydd, anställdas rättigheter,
            jämlikhet, vuxenutbildning och barnomsorg. Ingenting av det har
            tagits upp i programmet. Det är en sak att stå här och säga att
            det är viktigt, men varför har regeringen utelämnat den delen?
          </note>
          <note>
            Jag har en annan fråga som hänger ihop med att detta är ett gemensamt
            ordförandeskap med Frankrike och Tjeckien. Då gäller det att passa
            på att ta upp frågor där det kanske finns delade meningar mellan
            de tre ordförandeländerna så att vi kan påverka exempelvis Frankrike.
          </note>
          <note>
            Frankrike är inte entusiastiskt för ett turkiskt medlemskap i
            EU. Sverige har drivit på för det. Frankrike är minst sagt motsträvigt
            till att genomföra det som Cecilia Malmström förr tyckte var viktigt
            men numera inte bryr sig om, nämligen att flytta bort EU-parlamentets
            sessioner från Strasbourg. Kan Cecilia Malmström redovisa vad
            den svenska regeringen har gjort för att påverka den franska regeringen
            och lyfta upp de här två frågorna? Vad har regeringen gjort för
            att få bort de vidriga miljökonsekvenserna av att vi flyttar hela
            EU-parlamentet till Strasbourg en gång i månaden och framför allt
            för att påverka Frankrike att inta en annan attityd när det gäller
            turkiskt medlemskap i EU?
          </note>
          <note type="speaker">
            Anf. 151 Statsrådet CECILIA MALMSTRÖM (fp):
          </note>
          <note>
            Fru talman! Jag försökte vara så tydlig och informativ som det
            någonsin var möjligt i informationen till riksdagen. Jag erkänner
            gärna att det här är den övergripande processen som jag nu redogjorde
            för. Det är ett led i ambitionen att informera riksdagen så mycket
            som möjligt och så tidigt som möjligt. Både jag och övriga statsråd,
            och så småningom också statsministern, återkommer vid ett flertal
            tillfällen för att informera om detaljerna i arbetet med svenska
            sexmånadersprogrammet. Det här är fortfarande rubrikerna och processen
            för 18-månadersprocessen.
          </note>
          <note>
            Lissabonprocessen är viktig. Den sociala dimensionen finns med.
            Jag har nämnt flera exempel. Mycket av det som Bosse Ringholm
            nämner är frågor som är föremål för lagstiftning och beslut på
            nationell nivå, barnomsorg till exempel, och så ska det också
            vara. Vi ska inte ha gemensamma lagar om barnomsorg på Europanivå.
            Däremot ska vi ha gemensamma målsättningar för att man ska kunna
            kombinera familjeliv med att göra karriär på arbetsmarknaden.
            Sedan redovisar vi regelbundet för varandra. Bosse Ringholm har
            ju själv som före detta EU-minister och Lissabonansvarig erfarenhet
            av att man möts i Bryssel och redovisar detta för varandra för
            att på så sätt sporra varandra att gå vidare.
          </note>
          <note>
            När det gäller Turkiet kan jag försäkra Bosse Ringholm om att
            det inte finns något land i Europa som så intensivt driver Turkietfrågan
            som Sverige. Vi är oerhört angelägna inte bara om att övertyga
            Frankrike utan även andra skeptiska medlemmar. Vi försöker mycket
            konkret att hjälpa Turkiet genom att påverka andra länder, stötta
            den turkiska regeringen när det gäller att implementera en del
            saker och driva på för att vi inte skulle frysa fler kapitel än
            vi gjorde. Vi driver verkligen den här frågan.
          </note>
          <note>
            Det är en sorglig historia med Europaparlamentet och Strasbourg.
            Det är mycket svårt att påverka Frankrike. Det här är en nationell
            stolthet för Frankrike. Det finns många politiker i Frankrike
            som också tycker att den här frågan borde lösas och att man skulle
            kunna komma fram till en ordning där man slapp det här pendlandet
            av alla de skäl som Bosse Ringholm nämner. Jag försöker naturligtvis
            att alliera mig med den typen av politiker i Frankrike och i andra
            länder för att så småningom förhoppningsvis kunna lösa den frågan
            som tyvärr kräver en fördragsändring.
          </note>
          <note type="speaker">
            Anf. 152 BOSSE RINGHOLM (s):
          </note>
          <note>
            Fru talman! Riksdagen förväntar sig naturligtvis när det ansvariga
            statsrådet kommer hit och ska berätta om det kommande EU-ordförandeskapet
            att riksdagen ska få information om några nya saker i EU-ordförandeskapets
            program. Men inte någon enda nyhet presenteras, ingenting utöver
            det vi visste förut. Man kan tycka att det är lite ointressant
            att behöva komma hit och ordna en diskussion när inget nytt finns
            att berätta.
          </note>
          <note>
            Det enda vi kunde se i programmet är att det är en upprepning
            av gamla frågor. Det enda som är intressant är egentligen det
            man har uteslutit. Det man har uteslutit är bland annat EU:s arbete
            med Lissabonprocessens sociala dimension. Jämställdhetsfrågorna
            nämns inte över huvud taget av Cecilia Malmström. Sedan kan hon
            säga här att det är viktigt. Det utesluts av den svenska regeringen.
          </note>
          <note>
            Jag får till sist konstatera att Cecilia Malmström tyvärr inte
            har varit särskilt framgångsrik, snarare misslyckats med att påverka
            Frankrike när det gäller Turkiet och när det gäller Europaparlamentets
            sessioner i Strasbourg. Hon kan inte meddela någon form av resultat
            i sina kontakter med den franska regeringen.
          </note>
          <note type="speaker">
            Anf. 153 Statsrådet CECILIA MALMSTRÖM (fp):
          </note>
          <note>
            Fru talman! Det är lite magstarkt av Bosse Ringholm att stå här
            och tala om att det inte finns något intressant. Övriga ledamöter
            verkar i alla fall tycka att det var viktigt att jag var här och
            redovisade. De kanske inte har samma kunskapsnivå som Bosse Ringholm
            och behöver lite mer information. Jag tyckte i alla fall att det
            var viktigt att komma hit och är tacksam för den möjligheten,
            fru talman.
          </note>
          <note>
            Som jag sade var detta processen för 18-månadersprogrammet. Vi
            kommer att återkomma med diskussioner kring vad det ska stå i
            det svenska ordförandeskapsprogrammet med prioriteringar.
          </note>
          <note>
            Jag lyfte tidigt fram frågan om Östersjön som är en svensk prioritering.
            Det är en ny fråga som vi har lyckats få hela EU att ställa sig
            bakom. Kommissionen kommer att presentera en europeisk Östersjöstrategi.
            Det ser jag som en stor svensk framgång.
          </note>
          <note>
            Det är tyvärr inte så lätt, Bosse Ringholm, att påverka hela
            det franska folket i Turkietfrågan. Men jag kan försäkra dig att
            vi gör vårt yttersta för att driva just frågan om Turkiet tillsammans
            med några andra länder. Om Bosse Ringholm frågar sina europeiska
            kolleger och före detta kolleger i rådet kan de säkert bekräfta
            bilden att Sverige är otroligt aktivt där.
          </note>
          <note>
            När det gäller frågan om Strasbourg har jag i alla fall försökt
            att lyfta fram den i flera olika sammanhang. Det är mer än vad
            den förra regeringen gjorde. Det är ingen lätt fråga. Det kräver
            en fördragsändring. Det finns ett land som inte vill ändra fördraget
            i det här avseendet. Det kommer tyvärr att ta lite tid, men Bosse
            Ringholm kan vara försäkrad om att jag fortfarande är engagerad
            i frågan.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellationerna 2007/08:303 och 324 om skärpt
            lagstiftning om fyrverkeriartiklar
          </note>
          <note type="speaker">
            Anf. 154 Försvarsminister STEN TOLGFORS (m):
          </note>
          <note>
            Fru talman! Catharina Bråkenhielm har frågat justitieministern
            om vilka åtgärder hon kommer att vidta för att minska skadorna
            på människor och egendom vid nästa nyårsfirande. Arbetet inom
            regeringen är så fördelat att det är jag som ska svara på interpellationen.
          </note>
          <note>
            Jan Lindholm har frågat mig vilka konkreta åtgärder som jag avser
            att vidta för att minska den risk för människor, djur, natur och
            egendom som nuvarande ordning vad gäller pyroteknisk materiel
            innebär och hur jag tänker verka för att dessa problem lyfts fram
            i regeringsarbetet.
          </note>
          <note>
            Eftersom interpellationerna liknar varandra avser jag att besvara
            båda i en samlad debatt.
          </note>
          <note>
            Att människor eller egendom skadas till följd av fyrverkeripjäser
            är mycket olyckligt. Likaså är det olyckligt när djur skadas eller
            störs på grund av fyrverkerier.
          </note>
          <note>
            Jan Lindholm tar i sin interpellation upp frågan om fyrverkeriers
            påverkan på miljön. Han föreslår en reglering av användningen
            av fyrverkeripjäser.
          </note>
          <note>
            De mängder av bly och andra metaller som avges från fyrverkerier
            bedöms vara små i jämförelse med andra källor. Det hindrar dock
            inte att återkommande fyrverkerier på lokal nivå skulle kunna
            ha betydelse. Sammanfattningsvis bedöms trots allt användningen
            av fyrverkerier ha en begränsad påverkan på miljön.
          </note>
          <note>
            Arbetet med att förebygga skador på människor och djur samt påverkan
            på miljö är mycket viktigt. Framför allt handlar det om att ha
            en välfungerande lagstiftning kring brandfarliga och explosiva
            ämnen som inkluderar fyrverkerier.
          </note>
          <note>
            Som Catharina Bråkenhielm nämner innebär det så kallade förbudet
            mot smällare som infördes från och med årsskiftet 2000/01 inget
            förbud mot att fyrverkerier kan ha knall som effekt. Fyrverkerier
            med knall fanns även innan årsskiftet 2000/01. De renodlade smällarna
            är dock borta från marknaden, precis som avsågs.
          </note>
          <note>
            Vad gäller personskadorna inom området visar Statens räddningsverks
            skadestatistik på en nedåtgående tendens. Från år 1997 till år
            2006 har det totala antalet vårdade personer på sjukhus till följd
            av olyckor med fyrverkerier minskat från ca 50 till ca 30 personer
            årligen.
          </note>
          <note>
            För att få sälja fyrverkerier krävs tillstånd från polisen. De
            butiker som förvarar eller säljer fyrverkerier måste följa ett
            särskilt regelverk för hanteringen. Det finns också ett krav på
            att säljaren ska kontrollera att köparen inte är minderårig.
          </note>
          <note>
            Statens räddningsverk genomför tillsammans med polis och räddningstjänst
            regelbundna kontroller av försäljningsställen. Det förekommer
            emellertid att myndiga köper fyrverkerier som sedan överlåtes
            och används av minderåriga.
          </note>
          <note>
            I enlighet med det EU-direktiv som antogs i maj 2007 pågår nu
            en klassificering av fyrverkerier inom EU. Syftet med direktivet
            är att skapa en gemensam bedömningsgrund i hela EU och att öka
            säkerheten för konsumenterna. Implementeringen av direktivet ska
            ha skett senast år 2010.
          </note>
          <note>
            Direktivet delar upp fyrverkerier i fyra klasser varav en kategori
            för professionellt bruk. Klasserna 2 och 3 avser kraftigare fyrverkeriartiklar.
            I samband med att Statens räddningsverk genomför direktivet kommer
            myndigheten också att kunna pröva vilka typer av fyrverkerier
            som är tillräckligt säkra för att säljas till konsumenter.
          </note>
          <note>
            Lagen (1988:868) om brandfarliga och explosiva varor som reglerar
            det aktuella området har nyligen varit föremål för en utredning
            (SOU 2006:16), och arbetet med en ny reglering för brandfarliga
            och explosiva varor pågår vid Försvarsdepartementet. Regleringen
            kommer att beredas i sedvanlig ordning inom Regeringskansliet.
          </note>
          <note>
            Det pågående arbetet syftar till att lagstiftningen ska vara
            olycksförebyggande, skadeförebyggande och brottsförebyggande.
            Utredningen har bland annat föreslagit en regel som innebär ett
            tydligare förbud mot överlåtelse och langning av fyrverkerier
            till minderåriga.
          </note>
          <note>
            I sammanhanget bör också framhållas att den enskilde naturligtvis
            har ett stort ansvar för att hantera fyrverkerier på ett säkert
            och korrekt sätt.
          </note>
          <note type="speaker">
            Anf. 155 CATHARINA BRÅKENHIELM (s):
          </note>
          <note>
            Fru talman! Jag tackar för svaret på min interpellation som egentligen
            inte innehåller något svar på den fråga jag ställde. Frågan var:
            Vad tänker ministern göra för att man ska minska skadorna, otryggheten
            och skräcken som många människor och djur känner inför varje nyårsfirande
            och påsk? Men det var det inte direkt något svar på. Det var mer
            en teknisk uppräkning av vad som är just nu.
          </note>
          <note>
            Om ministern menar att det är upp till folks omdöme att sköta
            fyrverkeripjäser har verkligheten påvisat att det finns otroligt
            många människor som saknar just det omdömet. Det är det som är
            problemet.
          </note>
          <note>
            Det finns en oerhörd upprördhet över att man ska kunna bli utsatt
            för det här helt ofrivilligt bara för att man går ut de dagarna.
            Man kan också vara inne och må dåligt. Det är för att en del människor
            tar sig rätten att leka med sprängämnen. Är det verkligen rätt
            att människor och djur ska vara rädda dagarna runt våra storhelger,
            att byggnader brinner ned och att vår miljö tar skada?
          </note>
          <note>
            Att det behövs en skärpning av lagstiftningen har hundratals
            e-postbrev, pappersbrev och telefonsamtal som jag har fått under
            den senaste månaden visat. Jag har också fått berättelser från
            människor som varit utsatta för krigsliknande händelser i livet,
            föräldrar till barn med autism som gömmer sig de dagarna, hästägare
            som får tillbringa lång tid i stallet för att lugna sina hästar
            eller med hästar som har flytt i hagar och fått benbrott med avlivning
            som följd. En djurparkssammanslutning har ringt och berättat om
            hur oerhört rädda djurparkens djur är.
          </note>
          <note>
            Det handlar om alla våra vilda djur. Katter reagerar också starkt,
            för att inte tala om alla de hundar som finns i Sverige som lever
            i flera dygn i skräck. En del kan varken äta eller gå ut. Man
            måste många gånger sätta in lugnande medel eller, där man har
            möjlighet, bege sig långt bort från hemmet.
          </note>
          <note>
            Svenska Kennelklubben, den stora hundorganisationen, bedriver
            en kampanj sedan ett par år tillbaka som man kallar Smällarupproret.
            Där finns massor av namn på människor som helt enkelt är urförbannade
            på det som pågår och det som inte pågår när det handlar om att
            stävja det här. Bryr man sig inte alls om detta från den nuvarande
            moderatregeringen?
          </note>
          <note>
            Jag hade ett samtal i går med en person som berättade om en sexårig
            pojke som i lugn och ro knallade över skolgården och träffades
            av en raket rakt på halsen. Han fick en fullkomlig chock. Den
            fysiska skadan blev inte så jättestor att den kom med i Tolgfors
            uppräkning av statistik över dessa 30 personer. Men det är inte
            säkert att det går att sätta en statistiskstämpel på det trauma
            som den här pojken upplevde. Det går kanske inte heller över så
            fort. Ska man verkligen behöva utsättas för detta varje år?
          </note>
          <note>
            Du, Sten Tolgfors, har makten i din hand. Varför lyfter du den
            inte och gör något? Det pågår ju faktiskt arbete i regeringen
            kring dessa frågor. I stället rycker ni på axlarna och säger att
            det är bra som det är. Det tycker jag är helt ofattbart.
          </note>
          <note>
            Ministern anser att det är upp till folks omdöme att hantera
            livsfarliga fyrverkeripjäser. Ministerns partikollega har uttalat
            sig i justitieutskottet och anser att det inte går att lagstifta
            så att människor får ett gott omdöme. Men vi har ju faktiskt lagstiftning
            just för sådana här saker!
          </note>
          <note>
            Hanteringen av fyrverkeripjäser och raketer har ändrat karaktär
            med åren. De hanteras mycket mer som leksaker. Man kastar dem
            på byggnader och bilar. Man kastar in dem i folkhoper och upp
            på balkonger. Knallarna har blivit högre, och effekterna har blivit
            kraftfullare. Vi har faktiskt lagstiftning kring hur man ska hantera
            vapen och sprängämnen för den som är jägare eller sportskytteintresserad.
            Men när det gäller detta vill man inte göra någonting.
          </note>
          <note type="speaker">
            Anf. 156 JAN LINDHOLM (mp):
          </note>
          <note>
            Fru talman! Jag vill börja med att tacka ministern för svaret.
            Jag tycker att det är bra att försvarsministern anser att det
            är olyckligt att djur skadas eller störs av fyrverkerier. Men
            det är samtidigt beklagligt att svaret på interpellationerna inte
            innehåller en enda formulering om hur man kan råda bot på detta.
            Det är givetvis bra att fyrverkerierna klassificeras efter farlighet,
            men enligt den information som jag har fått från Räddningsverket
            har de inte i uppdrag att ta hänsyn till hur djur drabbas när
            de gör denna klassificering.
          </note>
          <note>
            Det skulle, fru talman, vara av värde om ministern här från talarstolen
            kunde utlova att verka för att man tar en sådan hänsyn till hur
            fyrverkeripjäser fungerar för djur vid klassificeringen och att
            man samtidigt gör allt man kan från svenska myndigheter och från
            Räddningsverket, inom ramarna för de direktiv som EU har fastställt,
            för att minimera ljud, värmeutveckling och rökutveckling från
            de pjäser som klassificeras i första hand för försäljning till
            konsumenter. Det tycker jag vore en naturlig konsekvens av ministerns
            inställning i grundfrågan.
          </note>
          <note>
            Min personliga uppfattning är givetvis att det inte bara är olyckligt
            utan oacceptabelt att djur skadas och störs. Jag skulle vilja
            lägga till att djur även dödas på grund av fyrverkerier. Lika
            oacceptabla är de skador som fyrverkerier åstadkommer på egendom
            och självklart även de personskador som årligen uppstår, även
            om jag tycker att det var bra med informationen om att det uppenbarligen
            är en minskning.
          </note>
          <note>
            Frågan som jag ställde till ministern kvarstår obesvarad. Ämnar
            ministern göra något åt allt det negativa med fyrverkerier som
            drabbar djur, eller tycker ministern att det räcker med svaret
            att anse att det är olyckligt? Anser ministern att det räcker
            med att antalet anmälda skador med sjukhusvistelse efter fyrverkeriolyckor
            har minskat? Borde man inte kunna ha någon form av nollvision
            även när det gäller fyrverkerier och skador från dem?
          </note>
          <note>
            Jag har i och för sig förståelse för att ministern inte kan leverera
            ett färdigt batteri med åtgärder, men min förhoppning är ändå
            att ministern ska kunna ge oss besked i den här interpellationsdebatten
            om regeringen avser att kartlägga hur djur drabbas av fyrverkerier
            och hur omfattande person- och egendomsskadorna egentligen är,
            för det finns ju många som inte hamnar på sjukhus. Jag skulle
            också vilja veta om man avser att se över hur man bättre kan skydda
            människor, djur och egendom från allt det elände vi utsätts för
            av fyrverkeripjäser.
          </note>
          <note>
            Som ministern är väl medveten om har djur, till exempel hundar,
            sinnen som har utvecklats för att reagera på ett helt annat sätt
            än hos människor. Därmed störs de av fyrverkeripjäser på ett sätt
            som vi människor kanske inte riktigt känner av. Enligt de uppgifter
            jag har skrivs det årligen ut tiotusentals doser av lugnande medel
            bara för hundar.
          </note>
          <note>
            Fru talman! En åtgärd som ministern skulle kunna vidta för att
            hitta en lösning är att låta Jordbruksverket utreda om inte dagens
            djurskyddslag där man i en portalparagraf slår fast att djur inte
            får utsättas för onödigt lidande egentligen skulle räcka till
            och täcka in mycket av de störningar som djur i dag drabbas av
            från fyrverkerier. Här finns en konkret möjlighet som jag tror
            att väldigt många människor tycker att ministern skulle försöka
            använda. Jag tycker alltså att försvarsministern skulle ta en
            diskussion med sin kollega jordbruksministern, för ni har på sätt
            och vis ett gemensamt ansvar i denna fråga.
          </note>
          <note type="speaker">
            Anf. 157 PETER JEPPSSON (s):
          </note>
          <note>
            Fru talman! Runt om i Sverige och även här i riksdagen har det
            pratats om fyrverkerismällare och hanteringen av dessa innan,
            under och efter nyårsfirandet. Människor, djur och egendom har
            blivit kraftigt utsatta, och det allvarligaste, det som absolut
            inte får hända, har hänt.
          </note>
          <note>
            Vi har kunnat läsa och höra bland annat om händelsen med de tre
            14-åriga flickor som kastade in en smällare i en buss. Smällaren
            landade vid två barnvagnar. Ingen har väl missat tragedin med
            den 16-åriga killen från Karlskrona som omkom på grund av skador
            som uppkom när han gick fram till en fyrverkeripjäs som inte hade
            avfyrats men som plötsligt exploderade i hans ansikte. Detta är
            självfallet en djup tragedi för föräldrar, släktingar, vänner
            och bekanta till pojken.
          </note>
          <note>
            Frågan många ställer sig i dag är hur användandet av nyårsraketer
            egentligen ska man väl inte bara säga nyårsraketer, för det gäller
            ju raketer och smällare över huvud taget bättre ska kunna regleras
            och kontrolleras. Kan det finnas begränsningar, till exempel att
            endast vissa handlare ska få sälja dem, som tidigare? Man kan
            också fundera över tidpunkt för försäljning med mera.
          </note>
          <note>
            Jag vill därför fråga försvarsministern om han avser att behandla
            frågan om ytterligare restriktioner alternativt förbud för fyrverkerier
            i den proposition som regeringen överlämnar till riksdagen i vår.
          </note>
          <note>
            Anf. 158 HELENE PETERSSON i Stockaryd (s):
          </note>
          <note>
            Fru talman! Jag får väl tacka försvarsministern för svaret på
            Catharina Bråkenhielms med flera interpellationer även om jag
            tycker att det är ett icke-svar.
          </note>
          <note>
            Det här är en stor fråga. Tyvärr eskalerar den en gång om året,
            runt nyår. Sedan verkar den dö av lite, och sedan återkommer den.
          </note>
          <note>
            Försvarsministern säger väldigt mycket om EU-direktivet och det
            arbete som pågår. För ett år sedan ställde jag en fråga till dåvarande
            försvarsministern. Han förlitade sig också på det arbete som förekom
            i EU. Men han avslutade sitt svar med att säga att han om han
            skulle finna det nödvändigt var beredd att överväga ytterligare
            åtgärder.
          </note>
          <note>
            EU-direktivet handlar mycket om klassificeringen. Det kan till
            och med visa sig att saker och ting, speciellt de smällare som
            vi har förbjudit innan, kommer att tillåtas igen på grund av att
            de inte klassificeras så allvarligt som vi har tyckt. Det kan
            alltså till och med bli en återgång.
          </note>
          <note>
            Försvarsministern kan inte ha undgått att se i medierna vad som
            har hänt. Bara i min lokaltidning skriver man artiklar om att
            pjäserna används som vapen som riktas mot personer för att skrämma,
            provocera eller hota. Posten har gått upp i rök, för smällare
            kastas in i lådan. Fyrverkeripjäs antände spån. Personer besköts
            med raketer. Pojke illa skadad av fyrverkerier. Kvinna på promenad
            fick ögat skadat. Smällare förstörde postlådor. Raketer rökfyllde
            skolor. Förrådsbyggnad i brand. Rikets sal fick raket in i brevinkastet
            klassas som mordbrand. Raket riktad mot lägenhet.
          </note>
          <note>
            Försvarsministern säger att vi bör jobba med information. Men
            alla vet hur farligt det här är. Ändå står i dag två pappor i
            Jönköpings län misstänkta för langning till sina 1213-åringar.
            Det här är allvarliga saker som vi inte bara kan vifta bort genom
            att tala om information.
          </note>
          <note>
            Peter Jeppsson exemplifierade med en 16-åring som har avlidit.
            Sedan 1998 har fyra personer avlidit av fyrverkeripjäser. Jag
            vet inte var försvarsministern har fått siffran 30 personer från.
            Jo, det är Statens räddningsverks skadestatistik. Enligt de siffror
            jag har läst är det runt 300 personer som har fått uppsöka vård,
            varav hälften har varit under 18 år. Nio av tio är yngre män,
            mellan tonår och 30 år, och mest utsatta är 1014-åringar. Det
            är brännsår, avslitna fingrar, skadade ögon och hörselskador.
            De har kanske inte behövt få vård på sjukhus, men de har de facto
            varit tvungna att söka vård för sina skador. Det här är inga bagateller.
          </note>
          <note>
            Det finns de länder som är ännu mer generösa i att tillåta smällare,
            men det finns också länder i Europa som faktiskt har utfärdat
            förbud. Både Grekland och Irland är restriktiva.
          </note>
          <note>
            Det finns mycket kvar att göra. Jag är till och med beredd att
            inte utfärda ett allmänt tillstånd utan man måste söka tillstånd.
            Det ska inte bara gälla den som säljer, utan det ska också gälla
            den som köper fyrverkerier. Det ska vara på samma sätt som för
            vapen och ammunition. Detta är en form av ammunition.
          </note>
          <note type="speaker">
            Anf. 159 INGER DAVIDSON (kd):
          </note>
          <note>
            Fru talman! Tack för svaret. Jag hörde tyvärr inte hela eftersom
            jag kom lite sent. Jag beklagar det.
          </note>
          <note>
            Årets nyårshelg var stökig, inte minst i Stockholmstrakten. Tunnelbanestationer
            fick stängas, bussturer fick ställas in, människor kände sig hotade,
            trakasserade och rädda. Många hörde av sig.
          </note>
          <note>
            Jag skrev då en fråga till statsrådet om det finns planer på
            att förändra regelverket för fyrverkeripjäser. Tyvärr har det
            som varit en festlig tradition urartat, och något behöver göras.
          </note>
          <note>
            I det svar jag fick skrev du att frågan nyligen har utretts.
            Jag ska erkänna att jag inte visste om det. Utredningen lade fram
            sitt förslag så sent som 2006. Där skulle det bland annat framgå
            att förbudet mot langning av fyrverkeripjäser skulle skärpas.
          </note>
          <note>
            Vad fanns mer i utredningen, eftersom jag nu är okunnig om detta?
            Finns det ett antal förslag där, och är du beredd att fullfölja
            dem, att lägga fram en proposition där flera förslag ingår? Ska
            det ske en övervägning av de frågor som förekommer i debatten,
            till exempel licenser, tidsbegränsningar? Hur ser i så fall tidsplanen
            ut för det?
          </note>
          <note>
            Kan man göra något annat medan man väntar på den eventuella lagstiftningen?
            Många människor som hör av sig i mejl och telefonsamtal säger
            att det inte får bli en nyårshelg till när de ska behöva känna
            sig rädda, trakasserade, deras djur bli oroliga och ta skada.
          </note>
          <note>
            Kan något annat göras, till exempel något uppdrag till Räddningsverket
            eller liknande, för att försöka skärpa regelverket och föreskrifterna
            om hur fyrverkerierna får användas? Jag och många med mig väntar
            på en tydligare reglering i en ny lagstiftning.
          </note>
          <note type="speaker">
            Anf. 160 Försvarsminister STEN TOLGFORS (m):
          </note>
          <note>
            Fru talman! Interpellationsdebatter vinner på att de som deltar
            lyssnar på vad de andra säger.
          </note>
          <note>
            Det som sker nu är en översyn av både lag och klassificering
            av produkter. Interpellanterna har fel i sina påståenden om att
            ingenting sker. Jag har också noterat detta påstående i motioner
            och på hemsidor.
          </note>
          <note>
            Det kallas teknik när jag berättar vad vi faktiskt kan göra,
            om hur direktiv och lagstiftning ser ut. Jag kallar det åtgärder.
            Jag har också noterat att ni har läst motioner och artiklar. Där
            finns över huvud taget inga förslag. Något måste göras, sägs det.
            Ja, det är kraftfullt. Här redovisar jag vad vi faktiskt gör,
            och ändå måste något göras. Då behöver man tydligen inte ha några
            förslag över huvud taget.
          </note>
          <note>
            Arbetet med en ny reglering av brandfarliga explosiva ämnen pågår.
            Det sker utifrån EU-direktivet från maj 2007. Det ska vara genomfört
            senast 2010. Syftet är att skapa en gemensam bedömningsgrund i
            hela EU för att öka konsumentens säkerhet.
          </note>
          <note>
            I enlighet med direktivet kommer nu konsumentfyrverkerier att
            delas upp i tre kategorier. De kommer att klassificeras utifrån
            hur kraftiga de är. Den fjärde kategorin är för professionellt
            bruk. I samband med detta kommer Räddningsverket att utreda vilka
            produkter som ur ett säkerhetsperspektiv är rimliga att sälja
            till konsument. Här kommer det direkta svaret på Peter Jeppssons
            fråga. Verktyget för att komma åt olyckor som den i Karlskrona
            är att flytta en laddning som är så kraftig att den har en sådan
            energi att den kan döda över till den kategori som är förbehållen
            för professionell användning. Det är en konkret åtgärd. Det är
            inte att efterlysa att något ska göras utan det är att vidta en
            konkret åtgärd.
          </note>
          <note>
            Fyrverkerierna ska uppfylla säkerhetskrav, och de ska prövas
            av fristående provningsorgan. Fyller de kraven ska de CE-märkas.
            CE-märkta produkter ska ha fri rörlighet inom EU. Enligt en artikel
            i direktivet kan dock medlemsstaterna förbjuda eller begränsa
            innehav, användning eller försäljning till allmänheten av fyrverkerier
            i kategorierna 2 och 3. Skälen till begränsningen ska bygga på
            allmän ordning, säkerhet eller miljöskydd. Det svarar upp mot
            de krav som här har ställts.
          </note>
          <note>
            Kategori 1 är de produkter som har lägst risknivå och därför
            kan säljas till allmänheten. Där finns regler om högsta ljudnivå
            om 120 decibel på en meters avstånd. I kategorierna 2 och 3 ingår
            smällare av olika typer, men också där finns krav på högsta ljudnivå.
            Med hänsyn till allmän ordning, skydd eller säkerhet får också
            medlemsstaterna höja olika åldersgränser som gäller för olika
            kategorier. Det innebär att Sverige kan behålla den generella
            18-årsgränsen.
          </note>
          <note>
            I väntan på införlivandet av EU-direktivet arbetar departementet
            med en ny ramlag, som beräknas träda i kraft vid årsskiftet 2008/09.
            Vad är på gång? Det som kallas teknik och viftas bort är i själva
            verket politikens verktyg för att göra en skillnad i vardagen.
            En ny ramlag är på gång. Det är på gång införlivande av ett EU-direktiv
            som innebär klassificering enligt fyra kategorier. Det är inte
            minst intressant att komma åt det som berättades om olyckan i
            Karlskrona. En ung kille omkom därför att energin var så kraftfull
            att den hade dödlig effekt. Det går att göra en skillnad genom
            att kategorisera produkter efter hur farliga de kan vara.
          </note>
          <note>
            Det är inte aktuellt med ett förbud. Jag har noterat att ingen
            av interpellanterna rakt på har efterlyst ett förbud däremot omkategoriseringen.
          </note>
          <note>
            Så var det med den saken. Den som hävdade att andra inget gjorde
            hade inga egna förslag på åtgärder. Den som svarade hade visst
            en del att redovisa.
          </note>
          <note type="speaker">
            Anf. 161 CATHARINA BRÅKENHIELM (s):
          </note>
          <note>
            Fru talman! Det är regeringen som har ansvar för att ta fram
            förslagen. Jag har en rad förslag, men jag har inte skrivit ned
            dem. Jag tycker att det är regeringens ansvar att se till att
            människor och djur i Sverige inte ska ha det så.
          </note>
          <note>
            Statsrådet säger att jag viftar bort det hela som teknik. Men
            det är inte det det handlar om. Du pratar om konsumenternas säkerhet.
            Jag pratar om dem som inte är konsumenter. Djuren är inte konsumenter.
            De människor som vill vara ute och gå på nyårsafton och dagarna
            och veckorna runt nyår är inte konsumenter. Jag pratar om de grupperna.
            Inte ett ord har jag hört om vad Sten Tolgfors och nuvarande regering
            har tänkt att göra.
          </note>
          <note>
            Jag har interpellerat för att få reda vad som är på gång. Det
            är bråttom. Det är snart påsk. Det är inte så många månader till
            nästa nyår. Tiden går fort. Vad har man på gång? Vad tänker man
            göra? Har man tagit hänsyn till det massiva upproret och allt
            det som övriga interpellanter har räknat upp har hänt i landet?
            Jag känner inte att man har gjort det. Det hjälper inte att du
            än en gång räknade upp vad som fanns med i ditt svar till mig.
            Det kommer inget direkt konkret om vad regeringen tänker göra
            som jag kan redovisa vidare.
          </note>
          <note>
            Jag tycker att man ska se över hur länge de här varorna får säljas
            och hur länge de får köpas, vilka tidsbegränsningar det ska vara,
            på vilka platser de får användas och vem som får använda dem.
            Ska det eventuellt vara ett förbud mot privata fyrverkerier? Ska
            man ha någon utbildning för att få använda dem?
          </note>
          <note>
            Jag är övertygad om att förväntningarna på att regeringen ska
            göra någonting är ganska stora, och nu har man faktiskt chansen.
          </note>
          <note>
            Sprängämnen som underhållning har ingen plats i ett civiliserat
            samhälle. Jag tycker att försvarsministern här försvarar det,
            med kategoriseringar, EU och allt det som jag fortfarande tycker
            är tekniska detaljer, och att han inte ger ett enda dugg svar
            på den fråga som jag har ställt i min interpellation.
          </note>
          <note type="speaker">
            Anf. 162 JAN LINDHOLM (mp):
          </note>
          <note>
            Fru talman! Jag har hört från flera håll att det finns ett ganska
            utbrett missnöje bland kammarens ledamöter när det gäller ministrarnas
            tonläge i debatten här i kammaren. Vi fick ett väldigt bra exempel
            nu på hur jag tycker att ministrar inte ska bete sig i debatten.
            Det är tråkigt, och jag tycker att det är viktigt att det kommer
            till protokollet. Det behöver finnas där, fru talman. Jag vet
            att missnöjet är utbrett i kammaren.
          </note>
          <note>
            Det är upp till oss ledamöter att bedöma vad vi får för svar.
            Jag fick ministerns svar på interpellationen sent i går, och jag
            har sett till att interpellationen har lästs av ett mycket stort
            antal människor ute i samhället. Den samstämmiga uppfattningen
            är att ministern inte svarar på frågorna. Jag är inte ensam om
            den uppfattningen, och inte de andra debattörerna heller.
          </note>
          <note>
            Det är naturligtvis bra att det sker arbete på EU-nivå och att
            Sverige också i det sammanhanget försöker påverka och komma så
            långt som möjligt åt det håll som vi tycker är viktigt.
          </note>
          <note>
            Vi som debatterar fick också kritik från ministern för att han
            har en mängd svar och vi inte har några förslag. Jag vet inte
            hur andra politiker resonerar, men själv har jag som representerar
            ett litet parti lärt mig att det är bra att inte vara alltför
            framfusig med förslagen. Jag kommer egentligen från en annan värld,
            och politik är ganska nytt för mig, men jag har upptäckt att det
            i politiken är rätt mycket revirpinkande, skulle man kunna säga,
            eller prestige i frågor. Om man kommer med ett förslag från ett
            litet parti är det ganska svårt att få gehör för det, för då har
            man markerat ett revir som andra inte kan ta över. Därför avstår
            jag ofta från att komma med förslag, utan jag försöker visa på
            vägar och möjligheter. Sedan hoppas jag att de som har makten
            ska ta upp de idéerna och göra någonting av dem.
          </note>
          <note>
            Jag försökte peka på några vägar. Min interpellation är inte
            helt befriad från förslag, utan den pekar lite grann åt det restriktiva
            hållet. Jag hade då förväntat mig att vi under den här interpellationsdebatten
            skulle kunna få någon form av kanske inte löften från ministern
            men en uttalad ambitionsnivå, att han ska försöka åstadkomma något
            som kan tillmötesgå de här grupperna, som är ganska stora i vårt
            samhälle. Även de som har husdjur av olika slag och de som har
            nyttodjur i närheten av samhällen drabbas av det här. Det finns
            ganska många anhöriga till människor som har skadats.
          </note>
          <note>
            Ett av de mest tydliga exemplen är från min egen kommun. Där
            finns det flera stadsdelar med kulturmärkt gammal trähusbebyggelse,
            och för inte så länge sedan gick en raket in och satte eld på
            ett av husen där. Som tur var är människorna i den stadsdelen
            mycket medvetna om det här och bildar någon sorts livgarde som
            bevakar, så det hann inte sprida sig och bli allvarligt. Det är
            en av de frågor som jag tycker är mest oroväckande. Visst är personskador
            allra värst det vore dumt att säga något annat men det här är
            så konkret för mig.
          </note>
          <note>
            Jag tycker att det fortfarande finns stor anledning att försöka
            arbeta med svenska initiativ. Vi har nu hört att det finns möjlighet
            att höja ambitionsnivån, och jag tycker absolut att vi ska göra
            det. Jag tycker att det vore klargörande och bra om ministern
            kunde uttala egna ambitionsnivåer, i stället för att bara redovisa
            det man genomför utifrån ett EU-direktiv.
          </note>
          <note type="speaker">
            Anf. 163 PETER JEPPSSON (s):
          </note>
          <note>
            Fru talman! Jag tackar ministern för det han har tagit upp. Han
            nämner några saker som ska komma in i den här frågan under tiden.
            Han nämner regleringen av brandfarliga ämnen, som ska vara klar
            2010, att det ska finnas verktyg för att kunna komma åt de kraftiga
            laddningarna, CE-märkning, medlemsstaternas höjda åldersgränser
            och att Sverige kan ha sin åldersgräns. Det är självfallet väldigt
            bra.
          </note>
          <note>
            Jag försökte komma med en liten trevare med exempel på förändringar
            som man skulle kunna göra. Vi skulle kunna gå tillbaka till den
            gamla tiden när det fanns speciella ställen där man bara sålde
            dessa smällare och raketer. Ett annat exempel är att se över tidpunkten
            för försäljning och verkligen se till att den hålls av handlarna,
            så att man inte kan börja köpa smällare tre fyra veckor före nyårsafton.
            Det är där mycket av problematiken kommer in.
          </note>
          <note>
            Jag tror att försvarsministern tar det här på allvar. Frågan
            är bara hur mycket ytterligare allvarligt som ska hända innan
            något händer i den här frågan och om det kommer någon form av
            reglering.
          </note>
          <note>
            Jag har själv släkt och vänner som har blivit drabbade i år och
            förra året, och många upplever det här på väldigt nära håll. Tolkar
            jag försvarsministern rätt, att det inte kommer något konkret
            förslag i vårpropositionen?
          </note>
          <note>
            Anf. 164 HELENE PETERSSON i Stockaryd (s):
          </note>
          <note>
            Fru talman! Jo, visst görs det saker och ting, försvarsministern.
            Vi ska öka informationen till allmänheten. Räddningsverket ska
            bistå med utbildning till kommunerna. En utredning ska göras av
            brandfarliga explosiva varor. Det ska bli lagstiftning om olycksförebyggande,
            skadeförebyggande och brottsförebyggande.
          </note>
          <note>
            Men jag tror att vi behöver ta till starkare åtgärder. Om vi
            tittar runt i Europa eller i övriga världen ser vi att man har
            börjat begränsa det här ganska rejält. Exempelvis Tyskland har
            en väldigt snäv tid när man över huvud taget säljer. Vissa kommuner
            i Sverige har själva börjat fundera på om man ska ta till förbud
            eller införa väldigt hårda restriktioner.
          </note>
          <note>
            Det kanske är den vägen vi ska gå, att vi genom kommunernas ordningsföreskrifter
            ska lägga över ansvaret på de lokala kommunalt förtroendevalda.
            Men jag tycker att vi har ett ansvar för de här sakerna också
            i riksdag och regering.
          </note>
          <note>
            Jag är inte främmande för att vi ska utöka kravet på dem som
            köper, att de ska ha någon form av tillstånd. Jag tycker inte
            att det är rimligt att vuxna langar eller att föräldrar köper
            till små barn. Vi kan inte omyndigförklara föräldrar, men ibland
            skulle man gärna vilja göra det. Men vi kommer inte åt det, och
            när vi inte gör det kommer vi inte heller åt trakasserierna. Men
            om handlare kräver tillstånd för att sälja kommer nog inte så
            många föräldrar som har tänkt ge de här sakerna till sina barn
            att söka ett sådant tillstånd.
          </note>
          <note>
            Jag tycker också att områden ska kunna begränsas. Det finns redan
            i dag krav på att man inte får smälla inom tätbebyggda områden,
            men man bryr sig inte om detta.
          </note>
          <note>
            Här finns mycket att göra, försvarsministern. Ta de här signalerna
            på allvar och titta verkligen på de här bitarna också, inte bara
            klassificeringen!
          </note>
          <note type="speaker">
            Anf. 165 INGER DAVIDSON (kd):
          </note>
          <note>
            Fru talman! Till skillnad från en del andra debattörer tyckte
            jag nog att vi fick ett par ordentliga svar, nämligen att EU-direktivet
            ska implementeras och att det ska införas en ny ramlag. Jag tycker
            att det är viktiga besked.
          </note>
          <note>
            När jag ställde min skriftliga fråga fick jag ett exempel på
            vad utredningen som lade fram sitt förslag 2006 kom med. Det handlade
            om att förbudet mot langning av fyrverkeripjäser till minderåriga
            ska förtydligas. Jag tycker att det är ett väldigt viktigt besked.
          </note>
          <note>
            Jag tror att det vore väldigt bra om vi kunde få ytterligare
            några sådana konkreta saker som fanns i utredningen och som ni
            funderar på i departementet skulle kunna införas i lagen. Finns
            det några fler sådana konkreta exempel?
          </note>
          <note>
            Min andra fråga, som jag också ställde förut, är: Kan man tänka
            sig ett uppdrag till Räddningsverket medan vi avvaktar de skärpta
            föreskrifterna på olika områden?
          </note>
          <note type="speaker">
            Anf. 166 Försvarsminister STEN TOLGFORS (m):
          </note>
          <note>
            Fru talman! Jag tycker att det är jättebra att ni alla noterar
            och accepterar att det faktiskt sker saker när det gäller både
            lag och klassificering. Det blir en bättre debatt än bara beskyllningar
            om passivitet. Man måste in i sakfrågorna om tekniken för att
            se vad som faktiskt sker och vad vi kan göra.
          </note>
          <note>
            Riksdagen är landets lagstiftare. Därmed är det ni och vi tillsammans
            som formar det regelverk som faktiskt gäller.
          </note>
          <note>
            Till Peter Jeppsson vill jag säga att jag förstår hans utgångspunkt
            i diskussionen. Svaret på hans fråga är att inget mer ska hända.
            Vi är på gång med de här sakerna, inte minst när det gäller att
            se över det som gäller de pjäser som har så mycket energi att
            de är dödliga.
          </note>
          <note>
            Både fyrverkerier och andra brandfarliga produkter ska hanteras
            så säkert som möjligt. Vi har en lag som omfattar både användning
            av produkterna och deras utformning och egenskaper. Den syftar
            just till att förebygga och begränsa skador till följd av brand
            eller explosion. Vi har också ordningslagen, som reglerar användningen
            av fyrverkerier med hänsyn till risk för skada och olägenheter.
            Smällarförbudet, som infördes 2000/2001, innebär att fyrverkerier
            vars huvudsakliga effekt är att avge knall inte får godkännas
            av Räddningsverket och därför heller inte får säljas. I det sammanhanget
            höjde man också åldersgränsen till 18 år för alla pjäser.
          </note>
          <note>
            Räddningsverket har ansvaret för att godkänna fyrverkerier och
            att tillämpa smällarförbudet. Förutom de nationella regleringarna,
            som några av er var inne på, kan kommunerna i lokala ordningsföreskrifter
            förbjuda användning av fyrverkeriprodukter utan tillstånd. Det
            ger kommunerna möjlighet att reglera användningen av fyrverkerier
            för att skydda människor, djur och egendom, det vill säga de aspekter
            som här har kommit fram.
          </note>
          <note>
            De fyrverkerier som är tillverkade i väst och i Europa innehåller
            numera inte längre ämnen som bly, kvicksilver och arsenik. Detta
            var också en fråga i tidigare interpellationer. Den knastereffekt
            som bly ger kan också erhållas på andra vis, genom till exempel
            kopparoxid och i viss mån järn. Enligt branschen är bly mer eller
            mindre redan utfasat ur fyrverkeriprodukterna, både för den egna
            marknaden och för export.
          </note>
          <note>
            För att sälja fyrverkerier krävs tillstånd från polisen. De butiker
            som förvarar och säljer fyrverkerier måste följa ett särskilt
            regelverk för hanteringen. Det finns också ett krav på att säljaren
            ska kontrollera att köparen verkligen får köpa fyrverkerier och
            alltså inte är minderårig. Jag är helt överens med det Helene
            Petersson säger om problemet med langning och bristande föräldraansvar.
            Först när föräldrar och andra slutar langa fyrverkerier till underåriga
            kommer olyckorna att minska. Genomgående är det ofta unga som
            drabbas.
          </note>
          <note>
            I övrigt har ofta alkohol ett finger med i spelet. Försiktigheten
            brister när alkoholen kommer in i bilden. Olyckor beror också
            ofta på att man inte följer rekommendationerna om hur fyrverkerierna
            ska riggas. Man följer inte det säkerhetsavstånd eller de tidsgränser
            som gäller innan man kan gå fram till en tänd produkt som inte
            har gett avsedd effekt.
          </note>
          <note>
            Räddningsverkets skadestatistik visar dock en nedåtgående tendens.
            Det är bra, men siffrorna är fortfarande alldeles för höga. Som
            Peter talade om har vi sett dödsolyckor i snitt kanske vartannat
            år, och de sker med det som i dag anses vara konsumentprodukter.
          </note>
          <note>
            Tvärtemot vad någon hävdade här vill jag säga att det vi nu talar
            om inte bara är konsumentinriktade åtgärder i meningen vem som
            ska få köpa. Frågan är ju också vart produkten tar vägen sedan.
            Om en stor produkt hamnar hos någon annan än den som köpte den
            till exempel som vid den tragiska olyckan vid nyår skulle det
            kunna påverkas om vi förändrar klassificeringen. Det vill säga
            att produkten inte går vidare i andra eller tredje led, och det
            kan heller inte drabba tredje man om en sådan produkt kommer på
            avvägar.
          </note>
          <note>
            Det sker alltså saker. Jag tycker att det är bra att vi nu får
            en diskussion i sak om vad vi ska göra och vilken teknik vi ska
            använda för att komma fram här.
          </note>
          <note type="speaker">
            Anf. 167 CATHARINA BRÅKENHIELM (s):
          </note>
          <note>
            Fru talman! Då är min avslutande fråga till Sten Tolgfors: Kommer
            alla som har varit upprörda, oroliga och rädda att se en skillnad
            vid nästa nyårsfirande, 2008/2009?
          </note>
          <note type="speaker">
            Anf. 168 JAN LINDHOLM (mp):
          </note>
          <note>
            Fru talman! Klockan är mycket. Jag ska inte heller använda min
            tid fullt ut. Jag ska nöja mig med att konstatera att jag är väldigt
            glad över att ministern säger att ingenting mer ska hända. Det
            tar jag med mig från den här debatten.
          </note>
          <note>
            Jag hoppas också att ministern har ambitionen att inte till kommunerna
            helt och hållet överlämna frågan om skydd för person, djur och
            egendom, utan att ministern funderar över den delen av problematiken
            också.
          </note>
          <note type="speaker">
            Anf. 169 Försvarsminister STEN TOLGFORS (m):
          </note>
          <note>
            Fru talman! Svaret på frågan är: Det beror på vad man är rädd
            för. Som jag har försökt beskriva relativt utförligt i dag är
            det flera lagar som berör fyrverkerierna. Det är också flera förordningar,
            och det sker på flera nivåer. Det är både staten, myndigheter
            och kommuner. Vi har dessutom frågan om EU-direktivet, som gör
            en klassificering av olika sorters produkter på konsumentsidan.
            Vi har möjlighet att se över den klassificeringen när det gäller
            de pjäser som har störst energi och därmed är farligast för enskilda.
          </note>
          <note>
            Jag vill understryka att kommunerna har möjlighet att i lokala
            ordningsföreskrifter reglera användningen av fyrverkerier just
            i syfte att skydda människor, djur, miljö och egendom. Det finns
            också möjlighet för dem att hindra fyrverkerier över huvud taget
            på lokal nivå.
          </note>
          <note>
            I arbetet med att införa EU-direktivet kommer Räddningsverket
            att utreda produkterna ur ett säkerhetsperspektiv och se vad som
            är rimligt att sälja till konsumenter. Där vill jag återigen understryka
            det som jag ser som det stora problemet och som också Peter lyfte
            fram tidigare, nämligen de pjäser som är så kraftfulla att de
            kan åstadkomma dödlig skada på människor.
          </note>
          <note>
            Dagens fyrverkerier innehåller inte samma miljöproblem som tidigare.
            Detta togs också upp i två interpellationer samtidigt.
          </note>
          <note>
            Inför nyår och andra större helger informerar Räddningsverket
            varje år om riskerna med fyrverkerierna och att de kan skapa olägenhet
            och störningar. De informerar också om hur man ska hantera fyrverkerier
            säkert. Jag tror att det är väldigt viktigt att vi fortsätter
            att rikta sådan information till både vuxna och ungdomar.
          </note>
          <note>
            Sammanfattningsvis vill jag med anledning av vad en annan interpellant
            sade framhålla att det är väldigt viktigt att vuxna tar ett större
            ansvar för att fyrverkerier inte hamnar i minderårigas händer
            och att vi föregår med gott exempel vid hanteringen av fyrverkerier.
            Om detta skedde skulle det i sig vara starkt olycksförebyggande.
          </note>
          <note>
            Med detta vill jag tacka för en intressant debatt.
          </note>
          <note>
            Överläggningen var härmed avslutad.
          </note>
          <note>
            10 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för denna
            proposition skulle förlängas till tisdagen den 12 februari .
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 januari
          </note>
          <note>
            Veronica Palm
          </note>
          <note>
            Peter Hultqvist
          </note>
          <note>
            Veronica Palm
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 29 januari.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 januari
          </note>
          <note>
            Ulla Andersson
          </note>
          <note>
            Lennart Axelsson
          </note>
          <note>
            Matilda Ernkrans
          </note>
          <note>
            Birgitta Ohlsson
          </note>
          <note>
            Johan Löfstrand
          </note>
          <note>
            Barbro Westerholm
          </note>
          <note>
            Barbro Westerholm
          </note>
          <note>
            Solveig Hellquist
          </note>
          <note>
            Ulf Holm
          </note>
          <note>
            Ulf Holm
          </note>
          <note>
            Hans Backman
          </note>
          <note>
            Peter Hultqvist
          </note>
          <note>
            Peter Hultqvist
          </note>
          <note>
            Marie Nordén
          </note>
          <note>
            Ulla Andersson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Johan Löfstrand
          </note>
          <note>
            Maria Stenberg
          </note>
          <note>
            Britta Rådström
          </note>
          <note>
            Britta Rådström
          </note>
          <note>
            Britta Rådström
          </note>
          <note>
            Britta Rådström
          </note>
          <note>
            Barbro Westerholm
          </note>
          <note>
            Christina Oskarsson
          </note>
          <note>
            Solveig Hellquist
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 29 januari.
          </note>
          <note>
            13 § Kammaren åtskildes kl. 17.08.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
