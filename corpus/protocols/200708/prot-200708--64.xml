<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--64</head>
          <docDate when="2008-02-14 00:00:00">2008-02-14 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:64
          </note>
          <note>
            Torsdagen den 14 februari
          </note>
          <note>
            Kl. 12:00 - 17:18
          </note>
          <note>
            1 § Avsägelser
          </note>
          <note>
            Tredje vice talmannen meddelade
          </note>
          <note>
            att Catharina Elmsäter-Svärd (m) avsagt sig uppdragen som ordförande
            och ledamot i arbetsmarknadsutskottet,
          </note>
          <note>
            att Tomas Eneroth (s) avsagt sig uppdragen som vice ordförande
            och ledamot i socialförsäkringsutskottet,
          </note>
          <note>
            att Hillevi Engström (m) avsagt sig uppdraget som ledamot i justitieutskottet
            och
          </note>
          <note>
            att Veronica Palm (s) avsagt sig uppdraget som ledamot i utrikesutskottet.
          </note>
          <note>
            Kammaren biföll dessa avsägelser.
          </note>
          <note>
            2 § Anmälan om kompletteringsval till utskott och riksbanksfullmäktige
          </note>
          <note>
            Tredje vice talmannen meddelade att Socialdemokraternas riksdagsgrupp
            på grund av uppkomna vakanser anmält Veronica Palm som ledamot
            i socialförsäkringsutskottet, Tomas Eneroth som ledamot i näringsutskottet
            och Pär Nuder som suppleant i riksbanksfullmäktige.
          </note>
          <note>
            Tredje vice talmannen meddelade vidare att Moderata samlingspartiets
            riksdagsgrupp på grund av uppkommen vakans anmält Hillevi Engström
            som ledamot i arbetsmarknadsutskottet.
          </note>
          <note>
            Tredje vice talmannen förklarade valda till
          </note>
          <note>
            ledamot i socialförsäkringsutskottet
          </note>
          <note>
            ledamot i näringsutskottet
          </note>
          <note>
            ledamot i arbetsmarknadsutskottet
          </note>
          <note>
            suppleant i riksbanksfullmäktige
          </note>
          <note>
            3 § Meddelande om preliminär plan för kammarens sammanträden
          </note>
          <note>
            Tredje vice talmannen meddelade att en preliminär plan för kammarens
            sammanträden våren 2008 med voteringstider delats ut till kammarens
            ledamöter.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:350
          </note>
          <note>
            Interpellation 2007/08:350 Offentlighetsprincipen och kungahuset
          </note>
          <note>
            Interpellationen kommer att besvaras tisdagen den 11 mars 2008.
          </note>
          <note>
            Skälet till dröjsmålet är andra åtaganden som inte har gått att
            ändra på.
          </note>
          <note>
            Lilian Wiklund
          </note>
          <note>
            Interpellation 2007/08:352
          </note>
          <note>
            Interpellation 2007/08:352 Höjningen av kungens apanage
          </note>
          <note>
            Interpellationen kommer att besvaras tisdagen den 11 mars 2008.
          </note>
          <note>
            Skälet till dröjsmålet är andra åtaganden som inte har gått att
            ändra på.
          </note>
          <note>
            Lilian Wiklund
          </note>
          <note>
            Interpellation 2007/08:377
          </note>
          <note>
            Interpellation 2007/08:377 Barnfrid
          </note>
          <note>
            Interpellationen kommer att besvaras tisdagen den 4 mars 2008.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            Interpellation 2007/08:381
          </note>
          <note>
            Interpellation 2007/08:381 Psykvården
          </note>
          <note>
            Interpellationen kommer att besvaras tisdagen den 4 mars 2008.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            5 § Aktuell debatt: Fiskeripolitiken
          </note>
          <note type="speaker">
            Anf. 1 WIWI-ANNE JOHANSSON (v):
          </note>
          <note>
            Fru talman! När nu allt fler har insett hur hotade delar av vårt
            fiskebestånd är, inte minst torsk och ål som är mycket nära en
            total kollaps, känns det väldigt angeläget att vi i dag får en
            möjlighet att debattera och diskutera hur vi i Sverige kan komma
            till rätta med överfisket, för att inte säga rovfisket, i haven.
            Vi behöver diskutera vad som kan göras för att stoppa den miljökatastrof
            som pågår.
          </note>
          <note>
            Jag är medveten om att det verkligen inte bara är en svensk angelägenhet
            och att vi inte har full kontroll över fiskeripolitiken inom EU.
            Men det kan i alla fall inte betyda att vi kastar in handduken
            och säger att regler från EU tyvärr tvingar oss till det ena eller
            det andra eller förhindrar oss att göra något åt torskbeståndet
            i Kattegatt till exempel, ett torskbestånd som enligt forskare
            är mycket nära den kollaps som drabbade jordens allra största
            torskbestånd.
          </note>
          <note>
            Jag tänker då på torskbeståndet i Newfoundland. Exemplet Newfoundland
            förskräcker. Först 1992, när fångsterna var nere i 2 000 ton om
            året jämfört med 800 000 ton på 60-talet och skadan redan var
            skedd, infördes ett förbud mot att fiska torsk. Men då var det
            ju för sent. Torsken i Newfoundland har ännu inte återhämtat sig,
            och det är drygt 15 år sedan. 40 000 jobb försvann i Kanada. Vi
            ser liknande tecken i dag i Kattegatt, men vi vill väl inte att
            historien ska upprepa sig.
          </note>
          <note>
            Det allvarliga läget för fisken vittnar om att vi politiker i
            alldeles för liten utsträckning har tagit frågan på allvar. Jag
            hoppas att vi alla här i dag kan vara överens om att vi aldrig
            mer blundar för vad som håller på att hända och att vi tar en
            riktig debatt om fiskeripolitiken.
          </note>
          <note type="speaker">
            Anf. 2 Jordbruksminister ESKIL ERLANDSSON (c):
          </note>
          <note>
            Fru talman! Utfiskningen av våra hav är hotande och oroande.
            Det väcker starka känslor hos många. För svenska folket är det
            viktigt att våra fiskebestånd vårdas. Samtidigt är vi många som
            till exempel vill ha en levande skärgård, med aktiva fiskare.
            Jag är därför glad att den här debatten har initierats i dag,
            där vi får diskutera fiskefrågorna.
          </note>
          <note>
            Jag kan konstatera att vi i Sverige nu har en regering som har
            ett tydligt mål med fiskepolitiken, men som också har en tydlig
            strategi för hur vi ska nå fram till detta mål. På ett år, påstår
            jag, har vi åstadkommit mer än vad den tidigare regeringen gjorde
            under hela förra mandatperioden, kanske rent av under de senaste
            tolv åren.
          </note>
          <note>
            Låt mig, fru talman, börja med att redogöra för grunden för vår
            politik och några av de frågor där vi agerat. Ledtemat för mig
            och för regeringen är att vi ska bruka utan att förbruka. Jag
            vill, fru talman, se en levande skärgård med ett aktivt yrkesfiske.
            Det är för regeringen självklart att det ska vara möjligt att
            bruka naturresurserna, däribland fisk. Lika viktigt är att vi
            ska kunna äta fisk utan att bidra till dess utrotning eller få
            dåligt samvete. Då måste vi bruka bestånden och inte förbruka
            dem.
          </note>
          <note>
            I det här fallet är förvaltningen av fiskebestånden central.
            Genom vårt medlemskap i EU är fiskepolitiken gemensam. Det är
            i EU som besluten om förvaltningen fattas. Regeringens mål är
            att Sverige ska vara en aktiv medlem och tillhöra kärnan i EU.
            Fiskepolitiken kanske är det område där vikten av den inställningen
            tydligast framgår.
          </note>
          <note>
            Eftersom Sverige har endast 10 av 450 röster när beslut ska fattas
            är det av största vikt att Sverige är drivande i förhandlingarna,
            men också att vi skapar allianser med andra. Jag har varit och
            jag kan lova kammaren att jag kommer att fortsätta att vara en
            aktiv aktör för att besluten ska gå åt rätt håll. Det är nämligen
            den enda möjligheten att rädda inte bara torskbestånden utan många
            andra av de fiskbestånd som i dag är hotade.
          </note>
          <note>
            Den förra regeringen valde att ta mer hänsyn till den svenska
            opinionen än man tog hänsyn till torsken när man positionerade
            sig inför de förhandlingar som förekom även då i EU. Genom att
            till exempel kräva totalstopp av torskfisket isolerade sig Sverige,
            och övriga länder gjorde upp helt utan svenskt inflytande.
          </note>
          <note>
            Jag kan alltså informera riksdagen och Vänsterpartiet, som initierat
            den här debatten, om att torskkvoten när den förra mandatperioden
            inleddes 2002 var 76 000 ton. Efter mandatperiodens slut 2006
            var kvoten 77 600 ton.
          </note>
          <note>
            Den förra socialdemokratiska regeringens politik och strategi
            inom EU, understödd av Vänsterpartiet och Miljöpartiet, ledde
            alltså till ökade torskkvoter, trots rekommendationer om nollkvoter
            från forskningens sida.
          </note>
          <note>
            Den linje alliansregeringen har intagit har bidragit till att
            vi de senaste två åren har kunnat vara med och påverka kvoterna
            för torsk. I till exempel Östersjön utgör kvoten i dag bara 60
            000 ton för 2008, alltså en minskning inte en ökning med närmare
            25 procent på två år. Jag är inte nöjd med alla beslut om kvoternas
            storlek, men jag är nöjd med den framgång vi har haft när det
            gäller att påverka besluten i rätt riktning, fru talman.
          </note>
          <note>
            Låt mig så gå över till några andra punkter där regeringens politik
            har lett till framgång. Under många år har en ålplan förberetts.
            Den tidigare regeringen kunde genom sin isolering inte påverka
            planens framskridande. Jag och den nya regeringen agerade tydligt
            för att få en plan till stånd genom ett flertal kontakter för
            att lösa upp de låsningar som fanns. Nu har vi en ålplan på plats.
          </note>
          <note>
            Vi har också en torskförvaltningsplan för Östersjön. Återigen
            var det ett arbete som hade gått i stå och där Sverige hade ett
            begränsat inflytande. Vi lyckades få fram en plan och dessutom
            påverka den för att få ett långsiktigt hållbart fiske men också
            en rad förbättringar för det småskaliga fisket, vilket jag är
            angelägen om att understödja. Även detta är något som den tidigare
            regeringen talade sig varm för men där man inte lyckades åstadkomma
            någonting.
          </note>
          <note>
            Fiskekontrollen är ett tredje exempel. Det har under många varit
            känt att det har skett ett olagligt fiske. Jag och regeringen
            har agerat kraftigt mot det. Vi tycker inte att det ska vara så.
            Vårt kraftfulla agerande var en bidragande orsak till att vi fick
            ett fiskestopp för Polen. Vi har också varit bidragande till att
            kontrollen nu förbättras och att Polen får betala tillbaka för
            vad man har fiskat för mycket. Det kan inte nog understrykas hur
            viktigt det är för en lyckad förvaltning att vi kan lita på att
            de beslut som vi enas om följs.
          </note>
          <note>
            Trots framgångarna finns det angelägna åtgärder att vidta även
            fortsättningsvis, till exempel att se över hur den gemensamma
            fiskeripolitiken hittills har fungerat. Under förra året presenterades
            flera rapporter som underströk att den inte fungerar bra. Jag
            kommer därför att inom en snar framtid bjuda in till en hearing
            med alla aktörer som i dag påverkar fisket och fisken. Jag vill
            forma en tydlig, gemensam och brett förankrad svensk linje om
            hur vi ska effektivisera arbetet med att påverka den gemensamma
            fiskeripolitiken i en riktning som vi är intresserade av.
          </note>
          <note>
            Att respektive medlemsstat förvaltar sitt eget fiske och sitt
            uttag från haven är inte en hållbar linje. Det är viktigt att
            vi har en gemensam förvaltning av våra gemensamma resurser. Om
            vi ska rädda torsken i Östersjön och i Kattegatt måste vi samverka
            med andra runt omkring oss våra grannländer. Min övertygelse är
            att genom enträget arbete och genom att vara tydliga i EU kan
            vi fortsätta att påverka besluten. På så sätt kommer vi att få
            livskraftiga fiskbestånd och kan ha ett livskraftigt fiske som
            gör att vi kan fortsätta att njuta av goda och nyttiga fiskar.
          </note>
          <note>
            Nationellt har vi därtill tagit en rad initiativ för att utveckla
            fisket i Sverige. Vi har nationellt sett till att förstärka fiskerikontrollen
            i årets budget med 7 miljoner kronor. Vi har lämnat en lagrådsremiss
            om hur vi kan och ska införa administrativa sanktioner och avgifter
            för den som överträder de bestämmelser som finns. Vi har på gång
            arbeten om individuellt överförbara kvoter inom det pelagiska
            fisket. Det är sådant arbete som bereds för närvarande i regeringen.
            Vi har tillsatt en fiskelagsutredning, och vi har beslutat om
            direktiv för en vattenbruksutredning.
          </note>
          <note>
            En stor möjlighet att utveckla fisket finns inom Europeiska fiskerifonden.
            Den kan sägas motsvara landsbygdsprogrammet på land. Regeringen
            har lyft fram möjligheterna till förbättringar av bestånden i
            programmet. Regeringens samlade satsning i det så kallade operativa
            programmet och bland de möjligheter som finns där som är frivilliga
            finns skrotning, avgångsvederlag, satsningar på selektiva redskap
            men också att återställa och skydda till exempel lekplatser och
            vandringsvägar.
          </note>
          <note>
            Fru talman! Frågan om fisken och fisket är viktig och engagerande.
            Vi har nu en regering som har ett tydligt mål och en tydlig strategi
            för att förverkliga målet. Med detta ser jag fram emot en intressant
            diskussion.
          </note>
          <note type="speaker">
            Anf. 3 WIWI-ANNE JOHANSSON (v):
          </note>
          <note>
            Fru talman! Jag har aldrig tyckt om ål. Jag tycker att den är
            för fet att äta och för ful att se på. Torsken är inte så vacker
            heller, men den är god att äta. Men som så många andra har jag
            läst Isabella Lövins prisade bok Tyst hav: jakten på den sista
            matfisken . Den är ett fantastiskt gott och viktigt journalistiskt
            hantverk. Boken är en svidande uppgörelse med hur vi politiker
            har slagit dövörat till när forskare ropar på besinning i rovfiskandet.
            Men vi fortsätter som vanligt och hoppas att forskarna har fel.
            Om inte vi tar torsken, brukar det heta, gör någon annan det.
            Det är alldeles fantastiskt att i boken följa ålarnas resa genom
            haven och floderna, till och med över gräs, för att nå en liten
            sjö där de kan äta sig feta. Tänk att en ål kan bli så gammal
            som 100 år.
          </note>
          <note>
            Jag tycker nu att ålar är vackra och fascinerande djur, precis
            som torsken, hälleflundran och pigghajen. Jag frågar då vilken
            rätt vi har att fortsätta rovdriften på miljön. Om vi inte radikalt
            ändrar vår syn på vilka rättigheter och skyldigheter vi har för
            att rädda den fisk som i dag finns kommer det snart inte att finnas
            något kvar att rädda till kommande generationer. Kärnfrågan är
            vad som ska styra över fisket kortsiktiga ekonomiska intressen
            eller långsiktig hållbarhet.
          </note>
          <note>
            Jag hör att jordbruksministern är något bekymrad över fisket.
            Jag hör inte om jordbruksministern instämmer i Fiskeriverkets
            syn, nämligen att den gemensamma fiskeripolitiken inom EU har
            misslyckats. Vänsterpartiet delar dock utan tvekan den synen.
          </note>
          <note>
            Det är bra att Fiskeriverket nu trycker på att Sverige ska ta
            egna initiativ till att minska utfiskningen när det går så trögt
            att få med EU på båten om uttrycket tillåts. Ett problem är för
            många och för effektiva båtar. Nu har vi hört att det kommer en
            ny skrotpremie, en nygammal tanke som ska minska fiskeflottan
            med 30 procent. Det kan vara ett bra steg, men det beror förstås
            på. Det gamla strukturbidraget slog inte så bra. Det var båtarna
            som hade minst fiskekapacitet som skrotades. Det gällde ofta fiskare
            som i alla fall inte hade fiskat på länge och ändå hade tänkt
            att lägga av.
          </note>
          <note>
            Är det rätt fartyg som kommer att skrotas nu, jordbruksministern?
            Kommer det att resultera i ett mindre uttag av fisk, vilket är
            själva poängen? Till hur många fartyg räcker 200 miljoner när
            ett enda fartyg kan kosta så mycket som 100 miljoner?
          </note>
          <note>
            Visst kan det vara bra att satsa mer på att fånga fiskare som
            inte sköter loggböckerna och ge fiskare personliga avgångsvederlag
            för att sluta fiska. Men det är en droppe i havet. Under tiden
            försvinner torsken i Kattegatt och delar av Östersjön.
          </note>
          <note>
            EU:s återhämtningsplan för torsk i Östersjön antogs redan 2002
            och misslyckades. I dag finns bara 10 procent av beståndet kvar
            jämfört med hur det var på 1980-talet.
          </note>
          <note>
            En misslyckad återhämtningsplan ersattes med en annan, men knappt
            hade papperen kommit ut ur skrivaren för den planen innan EU-kommissionen
            sade tvärt nej till forskarnas rekommendationer om ett fiskestopp.
            Det skulle underminera den ekonomiska basen för näringen, hette
            det.
          </note>
          <note>
            Men nu kom jordbruksministern hem från Bryssel, glad över att
            ha minskat kvoten med 10 procent. Man minskar med 10 procent när
            forskarna vill ha ett totalstopp. EU:s återhämtningsplan för torsk
            i Kattegatt är en minst lika sorglig historia. Enligt forskare
            ligger torskbeståndet i Kattegatt betydligt under miniminivån.
            Forskarna föreslog fiskestopp. EU-kommissionen sade nej, och fisket
            minskade med ynkliga 8 procent 8 procent av ett bestånd som ännu
            finns kvar, men hotas av totalkollaps. Hur jordbruksministern
            kunde kalla det för en framgång är för mig en gåta.
          </note>
          <note>
            Vems ansvar är det att förhindra att torsken försvinner för att
            aldrig mer komma tillbaka? Ska vi förlita oss på att kommuner
            som Uddevalla, Trollhättan och Lysekil bestämmer sig för att inte
            köpa torsk? Ska vi nöja oss med att stjärnkockar slutar tillaga
            torsk eller hoppas på att de 15 000 personer som nyss skrev på
            en namninsamling mot utfiskningen i Kattegatt väljer bort torsken
            i affären och köper fisk som inte är hotad?
          </note>
          <note>
            Fru talman! Kommunernas, kockarnas och vanliga konsumenters beslut
            är viktiga. De är viktiga signaler till oss politiker, som ska
            sätta ramarna för till exempel fisket. De visar att det finns
            en insikt och en förståelse för att det behövs rejäla politiska
            beslut och att det finns en acceptans för att ta itu med utfiskningen.
            Men det är politiska beslut som måste till. Det duger inte att
            samma sak händer i Kattegatt som i Newfoundland för 15 år sedan.
          </note>
          <note>
            Ta nu täten, jordbruksministern! Visa musklerna och stoppa torskfisket
            i Kattegatt och Östersjön! Se till att torsken får chans att återhämta
            sig! Riv upp himmel och jord så att det hörs hela vägen ända ned
            till Bryssel!
          </note>
          <note>
            Stäm EU-kommissionen, om så behövs, för att den inte följer de
            återhämtningsplaner som den själv har varit med och tagit fram.
            Då kanske Sverige, som bara har 10 av 450 röster när man ska rösta
            om fisket, kan höras. Ta ut svängarna och bråka för torskens skull
            om det behövs!
          </note>
          <note type="speaker">
            Anf. 4 JAN-OLOF LARSSON (s):
          </note>
          <note>
            Fru talman! Fiskefrågan har funnits på dagordningen långt innan
            denna mandatperiod tog sin början. Den socialdemokratiska regeringen
            drev frågan om fiskekvoter utifrån forskarnas rådgivning. Den
            gjorde det mot bakgrund av den katastrofala fiskepolitik som EU
            fört de senaste 2530 åren.
          </note>
          <note>
            Den borgerliga regeringens fiskepolitik verkar mer vara ett blött
            finger i luften. Fiskeministern säger vad han tror förväntas av
            honom. När sedan förhandlingarna i Bryssel inte går som den höga
            svansföringen kräver skyller han på övriga medlemsstater och jämför
            sig med den tidigare fiskeministern. Enligt egen mening når han
            i alla fall längre än hon.
          </note>
          <note>
            Men som alla vet tar attitydförändringar lång tid. Medvetenheten
            och kunskapen måste öka, inte minst bland dem som beslutar. Som
            man skulle ha sagt inom jordbruket: Jorden måste bearbetas, den
            måste plöjas, det måste sås innan det kan skördas. Det gäller
            också när man vill ändra attityder.
          </note>
          <note>
            Detta borde även en bonde från Småland inse. Han yvs över sin
            egen förträfflighet efter varje avslutad förhandlingsrunda där
            han gått med på nivåer som ligger skyhögt över vad forskarna rekommenderar,
            vilket innebär att vi inte längre brukar fiskbeståndet, utan förbrukar
            det.
          </note>
          <note>
            För den socialdemokratiska regeringen var det nödvändigt att
            driva frågan om begränsningar av kvoterna på ett tydligt sätt
            och utifrån forskarnas rekommendationer. Skulle vi inte följa
            forskarnas råd i denna fråga kan man undra när vi skulle göra
            det. I vilka frågor kan forskarna anses trovärdiga?
          </note>
          <note>
            Fru talman! Kvotförhandlingarna sker i dag långt över fiskarens
            huvud och baseras varken på forskning eller på rättvisa, utan
            på politiska överväganden och kulturella hänsynstaganden och på
            vem som lobbar bäst för sina fartyg. Att Sverige ska följa forskarnas
            rådgivning i kvotförhandlingarna ska inte bara ske för att riksdagen
            så bestämt. Det handlar också om trovärdighet och respekt för
            näringen och fiskets framtid.
          </note>
          <note>
            Fru talman! Fiskbestånden i våra hav står inte inför enbart ett
            hot. Det handlar om miljöpåverkan i form av övergödning, läkemedelsrester
            och främmande arter som kommer med ballastvattnet. Det handlar
            om klimatförändringarna. Att vi måste attackera även dessa problem
            för att rädda våra fiskbestånd är kanske en självklarhet, men
            politiska beslut måste till.
          </note>
          <note>
            Svartfisket är en stor del av överfisket. Även om Eskil Erlandsson
            nu anser att svartfiskeproblemet är löst betvivlar jag detta.
            Här anser vi socialdemokrater att EU ska införa en gemensam kontrollstyrka.
            På så sätt skapas en gemensam syn på hur kontrollerna ska skötas
            inom EU.
          </note>
          <note>
            Vi socialdemokrater anser också att vi måste införa så kallade
            nyttjanderätter inom flertalet fiskesegment i form av individuella
            kvoter eller regionala kvoter. Nyttjanderätter innebär inte att
            fiskbestånden ska privatiseras. Staten är fortfarande ägare och
            har det yttersta förvaltningsansvaret för resursen. Genom rättighetsbaserad
            fiskeförvaltning skapas grundläggande förhållanden som ger den
            enskilde fiskaren möjlighet att ha en långsiktig planering.
          </note>
          <note>
            Nu har också jordbruksministern insett att något måste göras.
            Att anpassa fiskeflottan efter utbudet är ett sätt. Det behövs
            dock inga stora debattartiklar för det initiativet; det handlar
            ju om pengar som redan finns, från EU:s strukturfonder.
          </note>
          <note>
            Skrotningsmöjligheten har använts under flera år utan godtagbart
            resultat. Skrotningen av fartyg måste vara förknippad med en strategi
            för vilka fartyg som ska bort. Fram till i dag är det de minst
            effektiva och de mest skonsamma fartygen som har skrotats. De
            som borde ha skrotats finns kvar.
          </note>
          <note>
            Att skänka bort svenska folkets tillgångar i fisk till dem som
            satsat på för stora båtar är dock mindre bra. Det minskar inte
            trycket på dagens fiskbestånd. Möjligtvis kan det skapa något
            större lönsamhet för de fiskeföretag som finns kvar. Med ett annat
            synsätt kan man påstå att bankerna tryggar sina felplacerade pengar
            som de satsat i fiskefartyg trots att det inte fanns fiskeresurser
            för att bli ekonomiskt lönsamma.
          </note>
          <note>
            Vad räcker då 200 miljoner kronor till, och vilka båtar är det
            som bör skrotas bort? Är det överkapaciteten i det pelagiska fisket
            som ska skrotas bort räcker pengarna möjligtvis till två trålare,
            som Wiwi-Anne sade. Är det de största trålarna inom torskfisket
            som ska bort, för att om möjligt stärka garnfisket och det kustnära
            fisket? Det skulle vara mycket intressant att få veta vilka planer
            regeringen har för användningen av skrotningspengarna. Vad ska
            man satsa dem på?
          </note>
          <note>
            Fru talman! Vem äger fisken? Det är en berättigad fråga. Att
            införa nyttjanderätter är för oss socialdemokrater en förutsättning
            för att få till stånd en förvaltning där ansvaret tydliggörs.
            Det behöver inte vara i form av individuella kvoter, utan det
            kan också i vissa segment vara regionala kvoter.
          </note>
          <note>
            Men att gå från enskilda kvoter till att införa försäljningsbara
            kvoter är nästan en fråga om stöld. Ministerns förslag innebär
            att svenska folkets gemensamma resurser förs över till enskilda
            fiskare, som i sin tur kan sälja dessa kvoter till tredje part.
            Vem som i slutändan ska äga våra gemensamma resurser har vi ingen
            kontroll över. Om detta sker har regeringen spikat igen kistan
            för det svenska kustnära fisket för gott, fruktar jag.
          </note>
          <note type="speaker">
            Anf. 5 JEPPE JOHNSSON (m):
          </note>
          <note>
            Fru talman! Det svenska yrkesfisket är baserat på bruket av naturresurser
            och kan karakteriseras som företagsamhet på naturens villkor.
          </note>
          <note>
            Så inleder Sveriges Fiskares Riksförbund avsnittet Fiskeripolitiska
            mål , som antogs på kongressen i höstas. Jag kan inte uttrycka
            det bättre själv. Generationer av fiskare har känt till det här.
          </note>
          <note>
            Men i dag är det kanske inte riktigt så enkelt. Fiskemetoderna
            har blivit effektivare. Miljön har förändrats. Tidigare vandringsvägar
            för fisk har exploaterats av kraftindustrin. En hel del, kanske
            till och med någon här i kammaren, vill bygga vindkraftverk på
            de bästa fiskeplatserna. Det var några exempel.
          </note>
          <note>
            Förvaltningen av fiskresurserna har blivit och måste vara en
            gemensam angelägenhet för hela EU. I den offentliga debatten är
            det därför viktigt att betona att Sverige inte kan lösa alla problem
            på egen hand.
          </note>
          <note>
            Fru talman! Sedan alliansregeringen tillträdde har Sverige kommit
            med på banan igen då det gäller den gemensamma fiskeripolitiken
            i EU. Vi har lyckats påverka både i kampen mot svartfiske och
            när det gäller kvoternas storlek. Jag hänvisar till jordbruksministerns
            anförande.
          </note>
          <note>
            Vi har inte fått igenom alla våra krav, men vi är nu en jämbördig
            part som man lyssnar på i förhandlingarna. Det är ett förhållningssätt
            som är betydligt effektivare och framgångsrikare än att som den
            tidigare s-regeringen, ivrigt uppbackad av Vänstern och Miljöpartiet,
            sätta sig i ett hörn och tjura då man ville förbjuda allt svenskt
            torskfiske. Då blir man inte trodd. Man är ingen förhandlingspart.
          </note>
          <note>
            Fru talman! Vi måste ha vettiga regler både för fisken och för
            fiskaren. Kritiken mot de stora dumpningarna av fisk i havet är
            berättigad. Det är ett fruktansvärt resursslöseri, och det är
            ekologiskt totalt oförsvarbart. Att tvingas kasta tillbaka enorma
            mängder redan död fisk i havet på grund av det nuvarande regelverket
            och kvoterna är inte något vi kan ställa upp på. Det är något
            som yrkesfiskarna mår dåligt av och själva vill förändra, men
            det är inte de som kan förändra det, utan det är upp till oss
            förtroendevalda.
          </note>
          <note>
            Torsken borde naturligtvis få leka åtminstone en gång. Därför
            tycker vi att minimimåttet på torsk ska ökas. Det tycker också
            den svenska fiskarkåren. Både dumpning och minimimått tas upp
            i Isabella Lövins bok Tyst hav , som nämndes här förut. Det är
            en bok som starkt har bidragit till den debatt som nu pågår.
          </note>
          <note>
            Det är fortsatt viktigt med fredning av lekområden och att man
            fortsätter utvecklingen av selektiva redskap. Den svenska fiskaren
            konkurrerar inte bara med danskar och polacker utan också med
            fiskare som heter säl och skarv. Garnen med fångad torsk står
            som dukade bord när sälen kommer, och både garnen och fisken förstörs.
            När det gäller andra vilda djur, exempelvis älgen, råder det ganska
            stor enighet i samhället om att de ska jagas, så att man får en
            stam som står i samklang med övriga intressen i samhället. Jag
            saknar liknande resonemang om säl och skarv. Kanske det kan vara
            för att något parti har det ena djuret som sin symbol. Men för
            mig är det inte tillräckligt.
          </note>
          <note>
            Fru talman! Torsken har blivit en symbol för överfiske och misshushållning
            med miljö- och naturresurser. För en matvarukedja som vill framstå
            som miljöanpassad är det ett enkelt knep att säga att man bojkottar
            torsken. Torskstopp är ett lättfattligt budskap för kommersiella
            aktörer som vill stärka sin ekologiska profil. Nu har även kändiskrögarna
            hakat på vad förvånad jag blir! Vänstern har tagit initiativ till
            debatten i dag, och jag skulle väl inte få för mig att det är
            för att de också vill rida på medievågen. Jag tror att ni har
            ärligare syften.
          </note>
          <note>
            Annars är det lätt att stämma in i det populära massmediedrevet
            och surfa på opinionsvågen. Wiwi-Anne Johansson talade om överfiske
            och rovfiske. Menar du svenska fiskare? Jan-Olof Larsson talar
            om svartfiske. Det vore bra med ett klarläggande om det är svenska
            fiskare det gäller.
          </note>
          <note>
            Vid upphandlingen av livsmedel i kommuner och landsting följer
            man ibland Miljöstyrningsrådets rekommendationer. Där står att
            man inte ska köpa svensk torsk. Däremot går det bra att köpa torsken
            från Barents hav. Det är ju en väldigt berest torsk, som ni känner
            till fångad i Barents hav, nedfrusen, transporterad till Kina,
            upptinad, beredd, förpackad och frusen igen och därefter skickad
            tillbaka till Europa och Sverige.
          </note>
          <note>
            I Sverige kan man få tag på närfångad fisk som är fångad inom
            fastlagda, lagliga kvoter. Det är visserligen några här i kammaren
            som tycker att vi inte ska ha några kvoter, men nu har vi det,
            och då ska vi plocka upp dem. Det är fin och perfekt fisk, och
            då menar jag även torsken. Detta har inte medierna slagit upp.
            Däremot såg jag till min glädje följande råd på Fiskeriverkets
            hemsida: Kan jag med gott samvete köpa den fisk som säljs? Det
            är en fråga som många konsumenter ställer sig idag. Fiskeriverkets
            syn är att det kan man absolut göra så länge fisken är lagligt
            fångad, enligt de kvoter som bestämts gemensamt av medlemsländerna
            i EU eller annan berörd part.
          </note>
          <note>
            Fru talman! Fisk är nyttig mat. Hur ställer sig Miljöpartiet,
            Socialdemokraterna och Vänstern till Fiskeriverkets råd? Är ni
            beredda att rekommendera att man äter svensk fisk som är fångad
            inom lagliga kvoter? Jag är det.
          </note>
          <note>
            Avslutningsvis vill jag säga till er här i kammaren och till
            alla andra som lyssnar: Ät svensk fisk fångad inom lagliga och
            kontrollerade kvoter!
          </note>
          <note>
            I detta anförande instämde Bengt-Anders Johansson och Inger René
            (båda m).
          </note>
          <note type="speaker">
            Anf. 6 LARS TYSKLIND (fp):
          </note>
          <note>
            Fru talman! Man kan fundera lite över hur vi har hamnat där vi
            är, med sviktande fiskbestånd, en minskande yrkesfiskarkår och
            ett tyst hav. Man kan också ställa sig frågan hur vi ska ta oss
            därifrån.
          </note>
          <note>
            Vi är helt överens om målen. Det är ett väl fungerande fiske
            inom biologiskt säkra bestånd. Och som Jeppe Johnsson tog upp
            ska man också se att detta i grunden är en konsumentfråga. Fisket
            är ju inte något självändamål. Det handlar ju faktiskt om att
            få upp ett högkvalitativt livsmedel.
          </note>
          <note>
            De politiska beslut som tas i Sverige och på EU-nivå är avgörande
            för hur vi ska komma till målet om ett långsiktigt hållbart fiske.
            Man kan utan tvekan konstatera att det behövs ytterligare åtgärder
            för att EU:s gemensamma fiskeripolitik ska leva upp till sitt
            mål om att åstadkomma ett läge där vi har ett fiskbestånd som
            kan utnyttjas långsiktigt och hållbart.
          </note>
          <note>
            I Sverige kan man se på den tidigare politiken. En del av den
            problematik vi ser i dag har att göra med den tidigare regeringens
            oförmåga att skapa balans mellan fiskeflottans storlek och de
            tillgängliga fiskemöjligheterna och att i EU-sammanhang i förhandlingar
            inom den gemensamma fiskeripolitiken få ned kvoterna till en rimligare
            nivå.
          </note>
          <note>
            Alliansregeringen har nu med jordbruksministern i spetsen framgångsrikt
            förändrat Sveriges sätt att förhandla i EU, speciellt om man jämför
            med förra mandatperioden. Även om man inte är riktigt nöjd med
            det totala resultatet och det finns det säkert många här som inte
            är, inte heller jag själv kvarstår faktum, som jordbruksministern
            nämnde: Torskkvoterna i Östersjön är 25 procent lägre i dag än
            för två år sedan.
          </note>
          <note>
            Jag är övertygad om att utan alliansregeringens förändrade sätt
            att förhandla skulle vi inte ha kommit så långt. Det pratas mycket
            om vetenskaplig rådgivning. Det är viktigt att säga att utgångspunkten
            i alla förhandlingar är den vetenskapliga rådgivningen. Sverige
            har spelat en mycket aktiv roll för att komma till detta resultat.
            Som tidigare nämnts kan Sverige inte ensamt lösa problemet, men
            det är viktigt att vi har ett agerande som gör att vi kommer så
            långt som möjligt.
          </note>
          <note>
            I den nya fiskeripolitik som nu drivs finns många av de krav
            med som Folkpartiet har lagt fram tidigare. Ett av dem är att
            man ska anpassa fiskeflottans storlek till fiskbestånden. Här
            är det viktigt att de skrotningsersättningar som nu införs riktas
            mot rätt båtar och att man skrotar i de fisken där det råder obalans,
            det vill säga att man kammar inom rätt segment, som det heter.
            Grunden för skrotningsbidraget ska vara att det är ekonomiskt
            acceptabelt att lämna fisket.
          </note>
          <note>
            Att prioritera fiskekontrollen finns det nu förslag om, så att
            man snabbt och direkt kan bestraffa överfiske och tjuvfiske. Det
            är naturligtvis bra. Det måste alltid löna sig för det absoluta
            flertalet svenska yrkesfiskare, som faktiskt följer regelverket.
            Alliansregeringen har visat vägen genom att stärka den svenska
            fiskekontrollen. Här är trovärdigheten väldigt viktig, och Sveriges
            tydliga ambition att kontrollera just det svenska fisket bidrog
            med stor sannolikhet till att EU-kommissionen stoppade det polska
            överfisket. Sverige kunde trots allt visa att man nationellt kan
            ha sådana kontroller att det hela fungerar bra. Jag tror att det
            var en bidragande anledning till att kommissionen tog detta avgörande
            steg.
          </note>
          <note>
            Också näringen har här gjort ansatser som har varit glädjande,
            bland annat det man presenterade för några veckor sedan när det
            gäller närfiske. Även här kommer ju konsumenten in i sammanhanget.
            Man måste faktiskt kunna välja vad man äter, och då måste det
            finnas en spårbarhet avseende var och hur fisken har fångats.
            Projektet med närfiskat är ett väldigt bra steg från näringens
            sida.
          </note>
          <note>
            Fru talman! Jag ska tala lite grann kring utkast av fisk. När
            det gäller utkast och dumpning av fisk finns det bara förlorare
            konsumenten, fiskare, fisken själv. Alla förlorar på detta. I
            sammanhanget kan särskilt nämnas problematiken kring blandfisket
            på västkusten. Selekterande redskap är naturligtvis en del av
            lösningen. Men även det havdagsförsök som vi har väntat på i Kattegatt
            är ett första steg mot att införa ett nytt system där man för
            att förhindra dumpning av fisk faktiskt tar i land det man fångar.
            På så sätt kan man komma ifrån ett system där alla är förlorare,
            och man slänger död fisk i sjön.
          </note>
          <note>
            Fru talman! I våra hav och längs kusten finns stora regionala
            skillnader i fiskebestånd och sätt att fiska. Vi kräver en regionalt
            och lokalt anpassad förvaltning av fisket. Lovande försök har
            pågått, och samförvaltning av fiske på lokal och regional nivå
            börjar bli en permanent och viktig del i den svenska fiskeförvaltningen.
            Kontinuerlig dialog och kompetensutbyte mellan yrkesfiskare, forskare
            och myndighetsrepresentanter är en grundförutsättning för att
            nå målet med ett långsiktigt hållbart fiske, där vi har en levande
            skärgård och ett friskt hav med säkra fiskebestånd.
          </note>
          <note type="speaker">
            Anf. 7 IRENE OSKARSSON (kd):
          </note>
          <note>
            Fru talman! Det är oerhört intressant att lyssna till de här
            inläggen. Tankarna rinner till i förhållande till manus under
            tiden, och eftersom också jag känner mig som en småländsk bonde
            kan jag inte låta bli att säga att de brukar kunna stå pall på
            en klippa i havet och överleva utan så mycket annat. Det finns
            en benägenhet i en småländsk tjurskallighet att få saker gjorda,
            och det tycker jag att vi kan ge nuvarande regering en eloge för.
          </note>
          <note>
            Man kan fundera över temat för dagens debatt. Fiskeripolitik.
            Fiskepolitik. Politik för fisken. Är det kanske helt enkelt en
            politik som beaktar att vi är satta att vårda och bruka och förvalta
            havets resurser på ett klokt och hållbart sätt? Det måste i det
            sammanhanget ske tillsammans med övriga Europa och även övriga
            världen.
          </note>
          <note>
            För att dra paralleller till något annat som i dag är på var
            mans läppar klimatfrågan är detta en fråga som i allra högsta
            grad är gränsöverskridande. Fisken känner inga nationsgränser,
            inte vattnet och inte heller de föroreningar som finns. Sverige
            har en viktig uppgift att fylla i klimatarbetet på Europanivå,
            och lika viktig är Sveriges insats i ämnen som rör fiske och havets
            förutsättningar att vara en resurs för vår överlevnad.
          </note>
          <note>
            Fiskeripolitiken är reglerad på EU-nivå. Vi kan konstatera att
            den på ett antal områden inte har lyckats nå upp till de förutsättningar
            man hade ställt upp. Då kan jag inte låta bli att fundera över
            varför inte Sverige har lyckats att vända den atlantångaren tidigare.
            Om den tidigare regeringen varit så klok, så kunnig och så välutrustad
            med kunskap och kompetens, varför ser det då inte annorlunda ut?
            Jordbruksministern läste tidigare upp ett antal siffror på vad
            som hade förändrats under mandatperioderna.
          </note>
          <note>
            Jag tror att det är hög tid att alliansregeringen än mer sätter
            fokus på att övertyga andra länder om vikten av helheten. Det
            gör man genom att aktivt delta precis på det sätt som har varit
            men framgent kanske med ännu större styrka.
          </note>
          <note>
            Det finns en fiskenäring som har ett existensberättigande. I
            många länder är den betydligt större nationalekonomiskt sett än
            vad den är i Sverige. Men den är hos oss alla en viktig del i
            en hållbar landsbygd och skärgård. Ska skärgården, landsbygden
            och näringar runt omkring fisket kunna leva krävs det att vi hanterar
            resurserna på ett klokt sätt.
          </note>
          <note>
            Kristdemokraterna förutsätter att regeringen aktivt arbetar vidare
            på detta. Med tanke på de associationer som tidigare har getts
            till jordbrukspolitiken kanske tanken på en hälsokontroll eller
            en ohälsokontroll som någon brukar säga här i talarstolen kan
            väckas senast under vårt ordförandeskap även på fiskets område.
            Jag talar om en tydlig översyn av det arbete som pågår. Mycket
            sker, men jag tror att vi behöver ett tydligare helhetsgrepp.
          </note>
          <note>
            Det finns också frågor som vi skulle kunna diskutera här i dag
            som berör vårt eget, det vi beslutar här i riksdagen. Det handlar
            om vattenbruket i våra insjöar, fritidsfisket, vården av våra
            insjöar och hur vi ska utveckla det. Detta pratas det inte särskilt
            mycket om, för just nu är det någon annan som har satt agendan
            tydligt och klart. Nu är det torsken vi diskuterar. Tänk om vi
            kunde få tala helhet någon gång!
          </note>
          <note>
            Jag vill alltså än en gång påtala att vi ska vara föregångare
            i arbetet på EU-nivå. Vi vill se en fungerande struktur för fisket
            här hemma och att vi använder de möjligheter som fiskefonden ger
            och de 200 miljoner som finns där på ett klokt och ändamålsenligt
            sätt. Vi måste skapa förtroendefulla relationer med näring, vetenskap
            och politik och tala med och till varandra med tilltro och inte
            om varandra i olika sammanhang.
          </note>
          <note>
            När det gäller översynen har Lars Tysklind och andra redan lyft
            fram många av dessa frågor. När det gäller utkastfrågan kan jag
            som landkrabba fortfarande inte förstå varför man inte ska kunna
            hitta lösningar där man faktiskt skördar och tröskar det man verkligen
            mejar ned, med en liknelse från jordbruket, utan låter det ligga
            kvar på åkern. Lantbruket skulle inte fungera på det viset, och
            det fisket fungerar inte heller. Jag tror det är en av de största
            orsakerna till att gemene man reagerar så starkt på detta varför
            kan man inte använda det som faktiskt tas upp?
          </note>
          <note>
            Jag återkommer med ytterligare synpunkter.
          </note>
          <note type="speaker">
            Anf. 8 TINA EHN (mp):
          </note>
          <note>
            Fru talman! Jag vill börja med att citera fiskaren Bo Hansson
            ute på Smögen. Han satt i samtal med Isabella Lövin, och sade:
            I stället för många små båtar som fiskar med stora maskor har
            vi fått några få stora båtar som fiskar med små maskor. I stället
            för att komma överens och spara fisken tills den är stor har det
            blivit kapplöpning på ungfisk.
          </note>
          <note>
            Han tittar på författaren och säger: Det är inte särskilt intelligent.
          </note>
          <note>
            Det är lite av en sammanfattning av den här debatten.
          </note>
          <note>
            Jordbruksministern talar om att man kommit längre än alla andra
            regeringar innan och att man är aktiv. Jag vill säga: Fortsätt
            vara aktiv, men fortsätt inte tala om att den förra regeringen
            ville ställa sig utanför! Man följde den vetenskapliga rådgivningen.
            Det vet man om man har läst Isabella Lövins bok.
          </note>
          <note>
            Historien har gett Miljöpartiet rätt. Vi förstod 2001 att läget
            var kritiskt, att utvecklingen gick åt fel håll och att de som
            blev drabbade i första ledet var fisken i havet och alla de känsliga
            ekosystem som beror av en balans av arter, såsom torskens förhållande
            till skarpsill och art kopplad till art.
          </note>
          <note>
            På Fiskeriverkets hemsida kan jag läsa: Östersjön har genomgått
            ett dramatiskt skifte sedan 80-talet. Från att torsken varit den
            viktigaste arten har nu skarpsillen tagit över som dominerande
            art. Forskningen visar att ett alltför hårt fiske är en starkt
            bidragande orsak. Stora arter och stora individer har försvunnit
            först. Skiftet påverkar allt från torsk ned till encelliga alger.
            Man talar om trofiska kaskader, ett slags dominoeffekt som slår
            igenom för alla arter.
          </note>
          <note>
            Miljöpartiet krävde ett torskfiskestopp 2002. Det var ett tufft
            krav. Det var ett tufft beslut. Det försökte man sig på från svenskt
            håll, men EU sade nej. Det blev stor uppståndelse, och många vände
            sig mot Miljöpartiet, en del inom näringen och en hel del politiska
            partier som i dag i denna riksdag vill vara med och flytta fram
            positionerna. Man har så sakteliga börjat inse att det är allvar.
            Miljöpartiet kanske hade rätt den gången. Fiskebestånden i havet
            var och är hotade.
          </note>
          <note>
            Grundproblemet med fisket är egentligen enkelt. Det finns en
            överkapacitet i förhållande till beståndet. Det leder till dålig
            lönsamhet. Det leder till ett tryck från branschen att tillåta
            högre kvoter, och det bäddar för ett svartfiske som gör det hela
            ännu värre.
          </note>
          <note>
            Överkapaciteten beror till stor del på en politik som har varit
            fel i grunden med subventioner för att bygga ut kapaciteten och
            hålla den i gång. Det handlar om en oförmåga att hålla igen fisket
            och vårda bestånden. Det är politiker som vi som inte har tagit
            ansvar. De som drabbas hårdast, förutom fisken i havet, är de
            som alla säger sig särskilt värna om, det kustnära småskaliga
            fisket. Det fisket kan inte ge sig ut och fiska på andra ställen
            när bestånden krymper. Det är också det småskaliga fisket som
            drabbas hårdast av regelverket.
          </note>
          <note>
            Miljöpartiet har fem viktiga punkter.
          </note>
          <note>
            Det är fem viktiga punkter. Det finns fler saker att göra.
          </note>
          <note>
            I dag talar många om boken Tyst hav av Isabella Lövin som har
            rört om i Fiskeri-Sverige. Det är en bok som har lett till att
            en tidigare matjournalist har fått Stora journalistpriset plus
            en del andra priser. Hon har ägnat sin tid åt att åka runt och
            berätta om hur det verkligen ser ut i Sverige och i världen. Jag
            vill påstå att Isabella Lövin har fungerat som en fiskeripolitikens
            Al Gore.
          </note>
          <note>
            Tvärtemot vad somliga kanske tror anser Miljöpartiet att vi ska
            ha ett fiske, att det är bra med fisk och att fiske är en resurs
            som vi ska förvalta med klokhet. Det skulle kunna vara en fantastisk
            tillgång.
          </note>
          <note>
            Visst kan man äta fisk från lagliga kvoter, men då ska kvoterna
            vara baserade på den vetenskapliga rådgivningen. För att nå dit
            måste vi göra mer, och det måste jordbruksministern vara med och
            jobba för.
          </note>
          <note>
            Jordbruksministern talar gärna om som en stor framgång och en
            seger i sig att Sverige sitter med vid bordet och inte ställer
            sig i hörnet. Det räddar inte torsken. Det räddar inte torsken
            att lyckas förhandla ned kvoterna några procent. Fisken är inte
            siffror på papperet. Det är en del av ekosystemet i havet, och
            det är en hotad resurs.
          </note>
          <note>
            För att man ska kunna rädda fisken och det hållbara fisket kan
            ingen slå sig för bröstet och säga att man är nöjd, inte jordbruksministern,
            inte jag som riksdagsledamot för Miljöpartiet. Vår skyldighet
            är att göra rätt saker.
          </note>
          <note>
            På jordbruks- och fiskeministern i Sverige ligger ett väldigt
            tungt ansvar. Det är svårare att gå i motvind än man tror ibland.
            Men då måste man fråga sig varför man gör det. Det finns en mening
            med att vara pådrivare. Man kan inge andra mod. Det har kockar
            gjort nu. Politiker gör det, och Miljöpartiet gjorde det i samarbetet
            med den förra regeringen.
          </note>
          <note>
            Så min uppmaning till fiskeministern är att vara aktiv och pådrivande.
            Det är vad Sveriges fiskar och Sveriges fiskare behöver. För den
            gren som är avsågad är avsågad.
          </note>
          <note type="speaker">
            Anf. 9 Jordbruksminister ESKIL ERLANDSSON (c):
          </note>
          <note>
            Fru talman! Jag har några kommentarer kring debatten. Låt oss
            för det första konstatera att ålen är ett gemensamt bestånd i
            hela Europa. Sverige är därför och har därför varit oförmöget
            att på egen hand rädda ålen. Av det skälet har vi förenat oss
            med andra i Europa så att vi nu har en ålförvaltningsplan på plats
            som möjliggör att vi får dels den biologiska mångfalden i vårt
            land även fortsättningsvis, dels naturresursen ål att nyttja,
            att bruka utan att förbruka. Det är vi som har fixat denna ålförvaltningsplan.
            Det är en långbänk som vi har löst.
          </note>
          <note>
            Låt mig för det andra konstatera att de föreslagna åtgärder som
            finns kring att minska fiskeflottan bygger på frivillighet men
            också på en individuell prövning. Någon möjlighet att nyttja en
            erhållen slant för att bygga ytterligare kapacitet finns inte,
            eftersom vi vid nyttjandet av de pengarna minskar vår kvot inom
            EU, vårt tonnage inom EU, vilket vi har förbundit oss att göra.
          </note>
          <note>
            Låt mig för det tredje konstatera apropå diskussionen om Kattegatt
            att det har sagts mig från många håll att det har kastats mer
            fisk överbord i Kattegatt än vad som har landats. Då tycker jag
            faktiskt, och det hoppas jag att kammaren håller med mig om, att
            jag lyckades när vi kunde komma överens med danskarna om att reducera
            det så kallade utkastet, alltså fisk som dumpas överbord, till
            10 procent av vad det har varit. Därtill kunde vi komma överens
            om att införa selektiva redskap så att vi bara plockar upp den
            fisk som vi har kvot att fiska.
          </note>
          <note>
            Sist men inte minst: De andra inblandade staterna ville öka kvoterna
            i Kattegatt, men med mitt enträgna arbete fick vi minskade kvoter,
            trots de två andra åtgärderna som jag kanske anser är än mer betydelsefulla
            än vad kvotminskningarna är.
          </note>
          <note>
            Vi ska också, tycker jag, repetera siffror här nu. 2002 plockade
            vi upp, eller hade rätt att plocka upp, 76 000 ton i Östersjön.
            2006 var kvoten 76 600 ton, och 2008 är den 60 000 ton.
          </note>
          <note>
            Vem har lyckats? Vem har lyckats fixa fram pengar till en förstärkt
            fiskekontroll? Vem har fixat ett stopp för det polska fisket,
            där tjuvfisket förmodligen är lika stort som det lagliga fisket
            är? Vem har sett till att vi har fått fram pengar till selektiva
            redskap så att vi bara plockar upp den fisk som vi får landa?
            Det är den nuvarande regeringen.
          </note>
          <note type="speaker">
            Anf. 10 WIWI-ANNE JOHANSSON (v):
          </note>
          <note>
            Fru talman! Det är jätteimponerande, om man ska tro jordbruksministern,
            vad som har åstadkommits inom EU när det gäller fiskeripolitiken
            sedan 2006 när man har 10 av 450 röster. Det var inte så lätt
            alla gånger, hörde jag tidigare. Så jag tycker inte att det finns
            så stor anledning att slå sig för bröstet när man tittar på vad
            som egentligen sker.
          </note>
          <note>
            Det finns en helt annan kärnfråga. Jag tycker inte att den här
            debatten ska handla om att försvara en regering. För mig handlar
            det inte om att försvara vare sig en tidigare regering eller en
            nuvarande. Jag försvarar fisken.
          </note>
          <note>
            I det här fallet vill jag koncentrera mig på torsken, eftersom
            det är den som håller på att drabbas värst, särskilt i Kattegatt
            där vi enligt forskare riskerar att få den situation som man hade
            på Newfoundland. Då kan man vara oroad både för fisken, det vill
            säga torsken, och för näringen, som ministern brukar ta upp.
          </note>
          <note>
            Då undrar jag: Vill jordbruksministern införa ett torskfiskestopp
            i Kattegatt om Ices, det vetenskapliga rådet, säger detta? Eller
            ska man fortfarande, för att få vara med vid bordet, sätta sig
            och förhandla om det? Man får ju någon gång bestämma sig för om
            det är vetenskapliga rön som ska styra fiskepolitiken eller om
            det är kortsiktiga ekonomiska intressen.
          </note>
          <note>
            Jag är väl medveten om att det finns en lobbyverksamhet som jobbar
            hårt. I en dansk tidning skriver Henrik Svenberg, som är ny ordförande
            för Sveriges Fiskares Riksförbund, med anledning av att Fiskeriverket
            har gått ut och sagt att den gemensamma fiskepolitiken inom EU
            är ett misslyckande. Detta oroar ju Sveriges Fiskares Riksförbund
            väldigt mycket. Då skriver ordföranden Henrik Svenberg i den här
            artikeln: Förra gången som det fanns krav på torskstopp från svensk
            sida beskrev vi för kommissionen hur läget egentligen var. Sedan
            skriver han: Nu är situationen ungefär likadan, och nu är det
            dags igen. Det säger alltså Henrik Svenberg, ordföranden i Sveriges
            Fiskares Riksförbund.
          </note>
          <note>
            Det är för mig kärnfrågan, för att man ska ha en trovärdig fiskepolitik.
            Ska man lyssna på vad vetenskapliga råd säger, eller handlar det
            om kortsiktiga ekonomiska intressen? Fiskarnas organisationer
            eller fiskenäringen har ju inte någon glädje av att man fiskar
            ut den fisk som finns. Då har ju inte de heller några barnbarn,
            eller ens barn, som kan leva på näringen.
          </note>
          <note>
            Där tycker jag att jordbruksministern måste bli mycket klarare.
            Det låter så himla bra att man sätter sig och inte isolerar sig
            och det här med fiskeripolitiken inom EU. Vem ska de lyssna på?
            Vem ska jordbruksministern lyssna på? Ska man lyssna på den hotade
            fisken eller på fiskaren? Det är min fråga.
          </note>
          <note type="speaker">
            Anf. 11 JAN-OLOF LARSSON (s):
          </note>
          <note>
            Fru talman! Jeppe Johnsson har frågat mig om jag misstror svenska
            fiskare, om de fiskar svart. Vi föreslog inte 7 miljoner i budgeten
            till ökad fiskekontroll. Det var ni som gjorde det. Jag vet inte
            om det är polackerna ni ska kontrollera med de 7 miljonerna eller
            vem det är.
          </note>
          <note>
            Det var inte vi som föreslog sanktionerna, som ska jobbas fram
            nu. Om det är för att sätta fast danska fiskare vill jag säga
            att jag tror att det är juridiskt omöjligt; det får de sköta i
            Danmark. Det är ni som jobbar fram detta, och det är troligen
            för att det finns vissa svenska fiskare som fiskar svart. Annars
            är det här helt missriktade åtgärder.
          </note>
          <note>
            Sedan är det här med köpbojkott uppe, och det är konstigt när
            fisken är ärligt fiskad och rätt fiskad. Det är klart att man
            inte ska ha köpbojkott då. Men det är inte så konsumenter och
            lyxkockar resonerar. De tycker att vi politiker kommer överens
            om för stora kvoter, så att det tär på beståndet. Vi förbrukar.
            Vi brukar inte. Det är därför man föreslår köpbojkott, för att
            vi ska ta reson i fråga om det här. Det är anledningen.
          </note>
          <note>
            Sedan pratar man om havdagar. Glöm havdagar i Kattegatt! Det
            är tekniskt omöjligt. I Danmark har man infört överförbara kvoter
            på torsk och plattfisk och så vidare. Det är omöjligt med havdagar.
            Vi kan glömma det. Däremot kan Sverige införa en bestämmelse om
            att vi ska ta i land all fisk. Vi kan bestämma själva att våra
            fiskare ska göra det, så det kan jordbruksministern föreslå, men
            vi kan inte påverka Danmark i den här frågan.
          </note>
          <note>
            Det sitter massor av människor och lyssnar på det här, för det
            är en intressant fråga. Vi pratar om en levande skärgård. Res
            er upp ute i skärgården nu! Agitera och gå på möten och engagera
            er! Nu tänker nämligen jordbruksministern ge bort våra gemensamma
            tillgångar, fisken, till enskilda fiskare. Det är ett par tre
            familjer som kommer att få flera hundra miljoner i sillkvoter
            gratis från oss. De stjäl vår fisk. Res er upp, agera och påverka!
            Den här frågan kommer upp i riksdagen. Den måste tas upp i riksdagen,
            som tur är. Vi har tid på oss, men vi måste jobba nu.
          </note>
          <note type="speaker">
            Anf. 12 JEPPE JOHNSSON (m):
          </note>
          <note>
            Fru talman! Sverige har en lång kust och många sjöar och gott
            om rinnande vatten. Det ger stora och bra förutsättningar att
            bruka vattnet som bas för försörjning men naturligtvis också för
            rekreation.
          </note>
          <note>
            Fru talman! I dag är svenska fiskare förmodligen Sveriges mest
            och bäst bevakade yrkesgrupp. Det är en yrkesgrupp som ofta beskylls
            för brott, överfiske och svartfiske, men bevis och lagföring förekommer
            näst intill inte.
          </note>
          <note>
            Jag kan passa på och fråga Jan-Olof Larsson, även om han inte
            har någon replikrätt: Var det fel att föreslå ökade pengar till
            övervakningen? Det tycker alltså Jan-Olof.
          </note>
          <note>
            Jag förväntar mig naturligtvis framöver en artikel på DN Debatt
            eller Brännpunkt där Jan-Olof tillsammans med sina vänsterkolleger
            och Miljöpartiet har en förklaring och en gemensam syn i fiskefrågorna.
            Det vore klädsamt.
          </note>
          <note>
            Sverige är och ska vara aktivt i den europeiska debatten, och
            Sverige ska vara pådrivande i EU. Det är så vi kan få bra förslag
            till oss.
          </note>
          <note>
            Jag vill upprepa vad alliansregeringen på den här korta tiden
            faktiskt har kommit fram till och fått igenom. Det handlar om
            det polska svartfisket. Vi har fått ned kvoterna. Vi har ökat
            satsningen på selektiva redskap. Jag håller med jordbruksministern.
            Jag påstår rakt ut att vi faktiskt har åstadkommit lika mycket
            på den här korta tiden som Jan-Olof och hans kompisar åstadkom
            under hela den tid som de satt.
          </note>
          <note>
            Fru talman! Avslutningsvis vill jag upprepa en fråga till både
            Jan-Olof och Wiwi-Anne och Tina. Den här svenska kvoten är lagligt
            reglerad. Vi har fått den tilldelad, och den fiskas upp. Äts fisken
            inte i Sverige exporteras den till något annat land. Skulle ni
            kunna tänka er att rekommendera svenska folket att köpa den här
            närfångade fisken? Den fångas i vilket fall som helst. Eller ska
            ni fortsätta att protestera, så att vi ska exportera den i stället?
          </note>
          <note>
            Till svenska folket och till alla här vill jag säga: Ät svensk
            fisk, fångad inom lagliga och kontrollerade kvoter!
          </note>
          <note type="speaker">
            Anf. 13 LARS TYSKLIND (fp):
          </note>
          <note>
            Fru talman! Först har jag några små kommentarer. Tina Ehn sade
            att några procent inte har någon betydelse och inte räddar torsken.
            Men, som vi har sagt tidigare i dag, faktum kvarstår. Det är 25
            procent lägre kvoter i Östersjön nu än för två år sedan. På något
            sätt har ju detta åstadkommits.
          </note>
          <note>
            Sedan tog Wiwi-Anne Johansson upp frågan om vi försvarar fisken
            eller fiskaren. Jag tror att man försvarar båda. De är ju beroende
            av varandra. Framför allt är fiskarna naturligtvis beroende av
            att det finns fisk.
          </note>
          <note>
            Men det krävs ju att man för en politik som ger resultat i rätt
            riktning. Det räcker inte med att bara ha rätt om man inte får
            något resultat i verkligheten.
          </note>
          <note>
            Det besked som har kommit från alliansregeringen om att man ska
            bjuda in alla aktörer inom fiskerinäringen och nationellt utforma
            en gemensam, brett förankrad, svensk linje för att effektivt fortsätta
            att jobba och påverka EU-politiken får vi se som väldigt positivt.
          </note>
          <note>
            Yrkesfisket har här en oerhört central roll. Det handlar om att
            man verkligen är med i det arbetet och att man verkligen inbjuds
            i arbetet och att den kompetens och den kunskap som finns inom
            yrkesfisket tas till vara.
          </note>
          <note>
            Erfarenheten från samförvaltningsinitiativen har faktiskt visat
            att om man ger näringen och fiskarna ett utrymme att ta ansvar
            är de väldigt villiga att ta det ansvaret. De har visat att de
            kan göra det på ett mycket bra sätt.
          </note>
          <note>
            Jag tycker att alliansregeringen med all tydlighet har visat
            att det är möjligt att ta avgörande steg mot målet, med den ansvarsfulla
            fiskeripolitik som har förts både på EU-nivå och i Sverige. Som
            jag sade förut: Det hjälper inte bara att ha rätt, utan det gäller
            att få resultat också. Till syvende och sist tjänar yrkesfiskaren,
            konsumenten, fisken och allihop på att man får resultat.
          </note>
          <note type="speaker">
            Anf. 14 IRENE OSKARSSON (kd):
          </note>
          <note>
            Fru talman! En helhetssyn kan jag efterlysa inte minst i Vänsterns
            kommentarer i det här sammanhanget. Det handlar inte om fisken
            eller fiskaren. Det handlar inte om Sverige eller något annat
            land. Det handlar om fisk och fiskare. Det handlar om Sverige
            och övriga världen.
          </note>
          <note>
            Sedan handlar det inte bara om torsk, utan det handlar om havet
            i dess helhet. Jag tror att vi alltför ofta har varit inne och
            manipulerat i system. Vi ser i dag resultaten. Därför tycker jag
            att det jordbruksministern sade i sitt inledningsanförande var
            oerhört bra, nämligen att alla berörda aktörer nu ska sätta sig
            ned och ta gemensamma tag här hemma detta för att sedan kunna
            gå vidare i det europeiska perspektivet med siktet, förmodar jag,
            inställt på att under vårt ordförandeår få till stånd en översyn
            av fisket i dess helhet, i Europa och därmed ute i världen.
          </note>
          <note>
            Jag tror där kan jag väl ge Jan-Olof en eloge att det tar tid
            att förändra attityder. Men om attityder ska förändras måste vi
            börja vara med och förändra dem. Det går inte att bedriva det
            här arbetet så som det ibland har varit när man på tonåringars
            vis ställt sig i ett hörn och sagt: Jag vill inte vara med.
          </note>
          <note>
            Du må vara med! Då kan vi komma långt.
          </note>
          <note>
            Jag ser att en del här i kammaren inte håller med om den här
            beskrivningen. Men jag tycker att vi ett antal gånger här från
            talarstolen har fått den vidimerad i siffror. Mer gemensamma krafttag
            behövs alltså.
          </note>
          <note>
            Med tanke på vilken dag det är och med tanke på den attityd som
            många kommer från, säger jag: Låt hjärtat va med!
          </note>
          <note type="speaker">
            Anf. 15 TINA EHN (mp):
          </note>
          <note>
            Fru talman! Jordbruksministern nämnde ålen. Ålfisket är ju från
            och med den 1 maj i år förbjudet i Sverige. Småskaliga kust- och
            insjöfiskare jag har läst om detta på Fiskeriverkets hemsida för
            vilka ål är en viktig del av ekonomin, kan dock få speciellt tillstånd
            för fortsatt ålfiske.
          </note>
          <note>
            Om jag uppfattat det rätt är det alltså egentligen ganska fritt
            fram. Det är liksom de som har fritidsfiskat ål som i stort sett
            inte kommer att kunna fiska.
          </note>
          <note>
            Samtidigt har inflödet av ål från Sargassohavet minskat med 99
            procent. Dessutom är all europeisk ål beroende av att vandra tillbaka
            till Sargassohavet. All ål leker där.
          </note>
          <note>
            Vi vet en del om ålen, men en hel del känner vi inte till. Vi
            vet bara att förekomsten av ål minskar. Samtidigt har jag fått
            indikationer på att man vill bygga ut den småskaliga vattenkraften
            i Sverige. Då får man naturligtvis ta det här i beaktande. Jag
            tror att vattenkraften har en större inverkan på fisken än vindkraften
            har jag ska bemöta Jeppe här.
          </note>
          <note>
            Torsken är så hotad att den omfattas av en återhämtningsplan
            när det gäller Nordsjön. Vi har flera gånger nämnt det som har
            att göra med kvoter och de förhandlingar som sker om detta.
          </note>
          <note>
            Jag har funderat på det som handlar om Kattegatt och de kvoter
            som man i det avseendet kom överens om och som inte det minsta
            överensstämde med den vetenskapliga rådgivningen. Inte heller
            stämde det med vad riksdagen hade beslutat.
          </note>
          <note>
            Riksdagen kan sägas ha blivit förd bakom ljuset eftersom man
            frångår det som riksdagen faktiskt klubbat när det gäller att
            följa den vetenskapliga rådgivningen.
          </note>
          <note>
            Vilket ska man då ändra på löftet om att följa den vetenskapliga
            rådgivningen eller överenskommelsen om kvoterna?
          </note>
          <note type="speaker">
            Anf. 16 Jordbruksminister ESKIL ERLANDSSON (c):
          </note>
          <note>
            Fru talman! Låt mig börja med frågeställningen kring vilka vi
            så att säga tar råd och dåd av. Jag har i många sammanhang sagt
            och upprepar det gärna här i kammaren att min inställning är att
            den vetenskapliga rådgivningen ska utgöra grunden vid de ställningstaganden
            som vi måste göra inför och under förhandlingar. Märk väl hur
            jag uttrycker mig: utgöra grunden . Men det finns också andra
            saker som påverkar. Uttalandet skulle kunna vara ett citat av
            vad en tidigare jordbruks- och fiskeminister sagt.
          </note>
          <note>
            Hur har vi då förvaltat det här? Ja, jag kan återigen registrera
            att vi har fått en förvaltningsplan för Östersjön och torsken
            där. Vi har kraftfullt förbättrat kontrollen av fisket i Östersjön.
            Förra sommaren fick vi för första gången kommissionen att ingripa
            mot ett land det hade aldrig dessförinnan inträffat och stoppa
            ett lands fiske.
          </note>
          <note>
            Även beträffande Kattegatt har vi kommit överens om kontroll.
            Vi har skapat goda relationer med danskarna. Kan vi ensidigt stoppa
            fisket i Kattegatt? Nej, i praktiken kan vi inte det. Sedan en
            mycket lång tid tillbaka detta borde vara känt för ledamöterna
            har vi ett avtal med Danmark som säger att vi fiskar på varandras
            vatten. Det är alltså inte möjligt att ensidigt göra någonting
            ens i detta lilla hav som Danmark och Sverige i stort sett tillsammans
            disponerar. Av det skälet är det synnerligen viktigt för mig att
            skapa goda relationer med min danska motsvarighet.
          </note>
          <note>
            Hur har det då lyckats? Ja, så här långt har det lyckats genom
            att vi har kommit överens om att minska utkastet, alltså den fisk
            som slängs tillbaka, som inte brukas och som dör. Vi har kommit
            överens om att med olika åtgärder minska utkastet ned till 10
            procent av vad det har varit. Mycket, kanske mer än som landats,
            har slängts tillbaka i sjön.
          </note>
          <note>
            Vi har också inlett ett omfattande arbete med att få fram selektiva
            redskap. Vi har alltså lyckats i våra förhandlingar. Eftersom
            alla regeringar har haft samma utgångspunkt kan man ställa sig
            frågan: Vilken har lyckats bäst den nuvarande regeringen eller
            den tidigare regeringen? Ja, jag har mitt svar klart för mig.
            Jag hoppas att också den som lyssnar på debatten har klart för
            sig hur det är.
          </note>
          <note>
            Sedan har jag två ytterligare kommentarer.
          </note>
          <note>
            I fråga om debatten om överförbara kvoter bör den som ger sig
            in i den debatten läsa Fiskeriverkets hela förslag. Då kommer,
            tror jag, många missuppfattningar att klaras ut.
          </note>
          <note>
            Låt mig säga detsamma beträffande den diskussion som uppstått
            i den senaste rundan kring ålen. Läs Fiskeriverkets hela analys!
            Jag tror att bilden blir klarare för den som gör det.
          </note>
          <note type="speaker">
            Anf. 17 WIWI-ANNE JOHANSSON (v):
          </note>
          <note>
            Fru talman! Jag tror faktiskt att varken torsken eller ålen bryr
            sig om någon ynka procent. Snart finns ju ingen torsk i Kattegatt
            att bry sig om. Då spelar det ingen roll om vi förhandlar ned
            kvoterna med si eller så många procent.
          </note>
          <note>
            Jag hör vad jordbruksministern säger. Samma sak har jag hört
            tidigare, nämligen att vi i grunden håller med vetenskapen. Vi
            lyssnar på de vetenskapliga råden. Det är grunden. Men det betyder
            ju också att jordbruksministern menar att det är fullt rimligt
            att man politiskt, av ekonomiska och näringsmässiga skäl, kan
            förhandla bort det. Det finns en grund. Kanske heter det: Oj,
            det här blev jobbigt. Så här kan vi inte göra, för då blir näringen
            sur. Eller också säger man kanske: Vi kan inte införa ett ensidigt
            fiskestopp i Kattegatt, för då kommer danskarna dit. Det här går
            inte.
          </note>
          <note>
            Det blir liksom en omöjlighetsinställning. Det är klart att vi
            ska prata med danskarna, och det är klart att Sverige skulle kunna
            införa ett ensidigt fiskestopp. Dock skulle man inte kunna förbjuda
            danskarna att ta upp den torsk som vi då själva inte tar upp.
            Det förstår jag. Men den nuvarande regeringen har ju en så fantastiskt
            fin dialog med danskarna.
          </note>
          <note>
            På något sätt handlar det om att sätta problemet på kartan och
            om de enormt viktiga proportioner som detta faktiskt har. Med
            den här regeringen är det tyvärr stjärnkockar, enstaka kommuner
            och torskuppror som vi får sätta vår lit till för att få en ändring
            till stånd när det gäller torsken. Jag ber ändå att få tacka för
            den debatt som vi haft här i dag.
          </note>
          <note type="speaker">
            Anf. 18 Jordbruksminister ESKIL ERLANDSSON (c):
          </note>
          <note>
            Fru talman! Jag vill också tacka för den här debatten. Den har
            varit givande och intressant men också förklarande förklarande
            från alla parters sida. Det tror jag att vi är beroende av att
            vi gör gentemot varandra en och annan gång.
          </note>
          <note>
            Jag måste allra sist säga att jag inte skäms för vare sig det
            jag har gjort eller för att ta goda råd som kan komma i det här
            sammanhanget, det vill säga i en kammardebatt, eller vid något
            annat tillfälle allt i syfte att utveckla den biologiska mångfalden
            och rädda den resurs som vi har ägnat den här debatten åt. Den
            är viktig för oss som näringskälla och som rekreationskälla, men
            vi ska också vara och är rädda om den för den biologiska mångfaldens
            skull.
          </note>
          <note>
            Mycket återstår att göra. Jag ser i det här sammanhanget inget
            annat alternativ än att fortsätta att vara aktiv i det EU-samarbete
            som vi jobbar i, där vi framför den tydliga svenska linjen. Jag
            tycker att vi ska försöka samla oss kring denna tydliga svenska
            linje, för gör vi det blir vi än starkare i den gemenskap som
            vi måste arbeta i.
          </note>
          <note>
            Överläggningen var härmed avslutad.
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            7 § Utvidgad rätt till biträde vid förhör, m.m.
          </note>
          <note>
            Föredrogs
          </note>
          <note type="speaker">
            Anf. 19 MARGARETA PERSSON (s):
          </note>
          <note>
            Fru talman! Det tycks vara tomt på meddebattörer här i kammaren,
            men vi får väl ändå genomföra debatten.
          </note>
          <note>
            Fru talman! Inledningsvis vill jag säga att vi socialdemokrater
            och dessutom hela utskottet ställer sig bakom regeringens proposition
            och även betänkandet i den del som avhandlar själva propositionen.
          </note>
          <note>
            Det är bra, tycker vi, att det nu görs möjligt att den som kvarhålls
            och förhörs får rätt till ett biträde, naturligtvis om det inte
            är till men för utredningen. För alla och kanske särskilt för
            unga människor eller människor med annan etnisk bakgrund kan det
            kännas tryggt att ha något stöd även vid ett förhör inledningsvis.
            Också det förslag som läggs fram om att närstående ska underrättas
            tidigare om ett frihetsberövande och i flera fall än tidigare
            är något som vi välkomnar.
          </note>
          <note>
            Det vi har synpunkter på i det här förslaget är att om jag önskar
            ett biträde i dessa fall får jag bekosta det själv. Om det är
            unga människor är det naturligtvis föräldrarna som får gå in och
            ta kostnaden. Alltså: Har jag råd kan jag begära ett biträde och
            har jag det inte får jag vara utan. Kanske kan det vara så att
            just de som inte har råd har det största behovet av ett biträde.
            Man kan ju tycka att rättstrygghet ska gälla alla. Numera är vi
            inte särskilt förvånade över förslag från regeringens sida som
            gynnar de redan välbeställda.
          </note>
          <note>
            Vi socialdemokrater har ställt oss bakom Vänsterpartiets förslag
            om att vid särskilt allvarliga brott ska rätten till biträde omfattas
            av den allmänna rättshjälpen. Förslaget handlar om att vi vill
            att regeringen utreder förutsättningar för förslaget om allmän
            rättshjälp till biträde vid förhör vid särskilt allvarliga brott.
            Detta har majoriteten i utskottet motsatt sig och motiverar det
            med att det rör sig om ett ytterst begränsat antal fall. Då förstår
            jag ingenting alls. Om det rör sig om så få fall, varför kan man
            då inte tillstyrka motionen? Då kan det ju inte handla om en särskilt
            betungande insats från samhällets sida. Men det skulle kunna betyda
            mycket för den enskilde. Just i de fall som motionären avser kan
            det kännas särskilt jobbigt att vara ensam vid förhören.
          </note>
          <note>
            Tycker inte den borgerliga majoriteten att alla ska ha samma
            rätt att få ett biträde i dessa särskilda fall? Eller tycker ni
            att det bara är den som kan betala som ska få åtnjuta den rätten
            och möjligheten?
          </note>
          <note>
            Jag yrkar bifall till reservationen och i övrigt till förslagen
            i betänkandet.
          </note>
          <note type="speaker">
            Anf. 20 LENA OLSSON (v):
          </note>
          <note>
            Fru talman! Jag vill börja med att instämma i det som Margareta
            Persson här sade i sitt anförande. Jag vill också yrka bifall
            till reservation nr 1 som vi har tillsammans med Socialdemokraterna
            och Miljöpartiet.
          </note>
          <note>
            Att ha ett juridiskt biträde med sig i vissa situationer är givetvis
            något som ökar rättssäkerheten för den enskilde. Om man kan ha
            ett biträde vid sin sida i en förhörssituation är detta enbart
            positivt.
          </note>
          <note>
            Det vi talar om nu är endast rätt till biträde när det inte finns
            någon skälig misstanke mot personen som förhörs. När väl en skälig
            misstanke finns ska alltid ett biträde finnas med.
          </note>
          <note>
            Alliansregeringen är ju så produktiv, gör så många saker och
            det går så himla fort. Det finns också propåer från CTP om att
            man ska genomföra det här, och precis det gör regeringen. Men
            det är återigen de rika som ska gynnas, som det hela tiden har
            varit sedan ni kom till makten.
          </note>
          <note>
            Det kan väl se ut som att alla är lika inför lagen eftersom det
            inte görs någon skillnad i pris för att ha med ett biträde vid
            förhör, men kosta ska det. Vi vet alla, precis som Margareta här
            sade förut, att det finns vissa som har feta plånböcker som har
            blivit ännu fetare under denna regeringstid som kan ta den kostnaden
            och andra inte. Den politik som regeringen har fört under hela
            mandatperioden följer alltså en blå tråd.
          </note>
          <note>
            Men det är inte självklart att vi har råd att lägga in en rätt
            till biträde vid förhör i den allmänna rättshjälpen. Det står
            definitivt klart att det inte kan vara en rätt som gäller vid
            alla typer av brott. Vi har därför motionerat om att det ska utredas
            om detta kan gälla vid förhör som gäller grövre brott. Vi sätter
            gränsen vid två års fängelse i straffskalan. Det är nämligen självklart
            så att det är viktigare att höja rättssäkerheten när grövre brott
            utreds, eftersom det är så mycket värre om rättsväsendet begår
            ett misstag och dömer fel person.
          </note>
          <note>
            Jag vill också passa på att för Vänsterpartiets och oppositionens
            räkning be er att förklara er lite. Varför ska de som har pengar
            få den här möjligheten? Är vi lika inför lagen allihop? Det tycker
            jag att ni ska svara på.
          </note>
          <note>
            Fru talman! Vi säger alltså inte nej till förslaget i sig, men
            vi ser problemen med det. Jag vill också yrka bifall till reservation
            nr 1.
          </note>
          <note>
            Låt mig påminna om att anslaget till den allmänna rättshjälpen
            är kraftigt underbudgeterat. Det har man löst genom att lägga
            tillfälliga extrapengar ett par gånger per år, men man har ändå
            knappt styrfart på verksamheten. Det kan inte fortsätta så här,
            utan det krävs en långsiktig, hållbar lösning. Jag vill betona
            att detta måste ske utan att riksdagen frånsäger sig ansvaret
            för rättshjälpen ännu mer än det vi redan har gjort. Det är redan
            nu så att de som har pengar och bra försäkringar får en bra rättshjälp
            medan många med lägre inkomster inte har råd att driva processer.
          </note>
          <note type="speaker">
            Anf. 21 MEHMET KAPLAN (mp):
          </note>
          <note>
            Fru talman! Det finns två orsaker till att vi från Miljöpartiets
            sida vill yrka bifall till den reservation som föreligger.
          </note>
          <note>
            För det första gäller det Europarådets antitortyrkommitté och
            deras kritik av regeringen inte bara det som händer i dag, utan
            det som har hänt tidigare. Vi får allt fler personer som tas in
            för förhör utan skälig misstanke. Detta motsvarar inte de krav
            som bör kunna ställas på rättssäkerhet i en rättsstat som Sverige.
            Miljöpartiet menar att man från regeringens sida ännu en gång
            har gått halvvägs. Man försöker att komma fram till en rättssäker
            behandling, men man går bara halvvägs.
          </note>
          <note>
            Tidigare talare, både Lena Olsson och Socialdemokraternas företrädare
            Margareta Persson, har tagit upp frågan om detta är ett steg mot
            ett klassamhälle. Jag tror att den moderatledda regeringens företrädare
            i kammaren kommer att svara nej på det och att man inte riktigt
            har tänkt sig att de som inte har råd med en företrädare kommer
            att missgynnas av detta. Men förslaget kommer onekligen att kunna
            leda till något sådant.
          </note>
          <note>
            Vad står det i texten? Går man in och detaljstuderar den ser
            man att den ekonomiska trygghet som krävs för ett rättssäkert
            samhälle aldrig kan åligga den individ som är utsatt för rättsövergrepp.
            Ett urval på basis av plånbokens storlek eller av den eventuella
            försäkring som man har varit förutseende nog att införskaffa eller
            av den information som man har möjlighet att ta till sig kan aldrig
            vara rätt. Det får aldrig bero på det om ett rättssamhälle ska
            kunna värderas som tillräckligt rättssäkert. Det måste vara lika
            för alla för att vi ska kunna upprätthålla en respekt för de lagar
            som vi stiftar och som medborgarna har att följa.
          </note>
          <note>
            Om vi åsidosätter känslan av lika rätt är vi farligt ute. Då
            kommer det att finnas en del människor som känner att några i
            parlament och regering har beslutat om ett system som missgynnar
            dem. Det är inte på grund av det de har gjort utan snarare på
            grund av något som de själva egentligen inte har möjlighet att
            påverka, nämligen deras ekonomiska situation. Man kan ha ett arbete
            och jobba men ändå ha svårt att försörja sig. Vi vet att det i
            dag finns bland annat barnfamiljer och ensamstående mammor som
            har det svårt och knapert. Varför då lägga på dem eller de ungdomar
            som de kanske har i sitt hushåll att själva försöka betala för
            något som i grunden skulle göra det ännu mer rättssäkert?
          </note>
          <note>
            Jag började med att säga att det är lovvärt, och det måste jag
            betona, att man tar till sig den kritik som Europarådets tortyrkommitté,
            CPT, har framfört. Men detta verktyg blir verkningslöst. Det är
            synd. Här hade man chansen att göra något rätt från början. Tyvärr
            verkar man inte riktigt heller denna gång komma till skott.
          </note>
          <note>
            Än en gång vill jag, fru talman, yrka bifall till den reservation
            som vi har gemensamt med Socialdemokraterna och Vänsterpartiet.
            Jag hoppas att den moderatledda regeringens företrädare här i
            kammaren kan tänka om och kanske nå fram denna gång.
          </note>
          <note type="speaker">
            Anf. 22 ANDERS HANSSON (m):
          </note>
          <note>
            Fru talman! European Committee for the Prevention of Torture
            and Inhuman or Degrading Treatment or Punishment är ett långt
            namn på Europarådets antitortyrkommitté. Denna kommitté kritiserade
            i en rapport i början av 2000-talet Sveriges utformning av reglerna
            för rätten till biträde vid förhör under förundersökning. Kritik
            har även avgivits avseende de svenska reglerna för när en frihetsberövad
            persons närstående bör underrättas. Kritiken resulterade i att
            Beredningen för rättsväsendets utveckling tog fram ett lagförslag
            som 2003 redovisades för den dåvarande regeringen. Av skäl som
            jag inte har kunskap om lades inget förslag fram i frågan av den
            tidigare regeringen trots kritiken från kommittén.
          </note>
          <note>
            Alliansregeringen har hörsammat kritiken från Europarådet och
            lagt fram betänkandet Utvidgad rätt till biträde vid förhör som
            vi debatterar i riksdagen i dag. Lagförslaget innebär att alla
            som förhörs under en förundersökning ges rätt att ha ett biträde
            närvarande vid förhöret, oavsett om personen hålls kvar i egenskap
            av målsägande, misstänkt eller vittne. Detta gäller självfallet
            endast om det kan ske utan men för utredningen. Kostnaderna för
            ett biträde till förhörspersonen under förundersökningen bekostas
            av förhörspersonen själv. Biträdet ska i första hand ha en rådgivande
            och stödjande funktion för den som förhörs. Här bör man tillägga
            att personer som är misstänkta för brott eller målsägande har
            möjlighet att få offentlig försvarare eller målsägandebiträde
            förordnad av tingsrätten.
          </note>
          <note>
            Det bör också nämnas att det redan i dag finns en informell rätt
            att kunna begära att ha ett biträde närvarande vid förhör. Med
            ett godkännande av lagförslaget som vi i dag diskuterar kommer
            rätten att få ha ett biträde närvarande att formellt stadfästas
            i lag.
          </note>
          <note>
            Lagförslaget tillgodoser även kritiken från Europarådets antitortyrkommitté
            avseende underrättelseskyldigheten till närstående. Tidigare har
            man inte behövt lämna någon underrättelse till närstående förrän
            vid själva anhållandet. Gången inom svensk rätt är att en misstänkt
            först grips eller omhändertas och därefter om tillräcklig misstankegrad
            finns anhålls den misstänkte efter åklagarbeslut. Huvudregeln
            blir nu, enligt lagförslaget, att närstående ska underrättas redan
            vid gripandet, omhändertagandet eller då personen av annat skäl
            är skyldig att stanna kvar hos den brottsbekämpande myndigheten.
            Även här får man ta hänsyn till om detta kan ske utan men för
            utredningen.
          </note>
          <note>
            Under en förundersökning genomförs åtskilliga förhör. Det finns
            förhör med den misstänkte vari denne blir delgiven misstanke.
            Det finns förhör med målsäganden för att höra dennes version av
            det inträffade. För dessa två fall finns redan i dag regler om
            rätt till biträde enligt svensk lagstiftning. Personer som är
            skäligen misstänkta för allvarliga brott har en absolut rätt att
            få en offentlig försvarare förordnad till sig i enlighet med rättegångsbalken.
          </note>
          <note>
            Även målsägande har enligt lagen rätt att få ett målsägandebiträde
            förordnat om behov anses föreligga. Kostnaden för dessa försvarare
            eller biträden står staten i största utsträckning för.
          </note>
          <note>
            Det finns ytterligare en typ av förhör. Flertalet av de förhör
            som hålls i en förundersökning är så kallade upplysningsvisa förhör.
            Det kan vara en dörrknackning i kvarteret där ett brott har blivit
            begånget och polisen önskar förhöra grannarna om de har sett någonting
            under tiden för brottet. Det kan vara vittnen som har varit på
            plats och sett brottet. Det kan vara personer som haft kontakt
            med den misstänkte eller brottsoffret och så vidare. Det handlar
            alltså om personer som inte är misstänkta för någonting utan bara
            förhörs för att man ska få ytterligare information i utredningen.
          </note>
          <note>
            I en och samma utredning kan, självfallet beroende på brottets
            omständigheter, flera tiotal personer höras upplysningsvis i syfte
            att ge utredningen en så klar bild som möjligt av vad som har
            skett och vad respektive inblandad har gjort. Man kan föreställa
            sig hur många som förhördes upplysningsvis till exempel i utredningen
            om Hagamannens missdåd. Dödsskjutningarna i Rödeby och misshandeln
            på Kungsholmen är också fall där antalet upplysningsvisa förhör
            troligtvis har varit stort.
          </note>
          <note>
            Oppositionen har lämnat in en reservation mot lagförslaget. Oppositionen
            tycker glädjande nog att förslaget i stort är bra, men vill att
            staten helt eller delvis ska bekosta de biträden som personer
            som förhörs önskar ska närvara. Oppositionen vill att det görs
            en utredning om möjligheten för staten att betala kostnaderna
            för biträdena.
          </note>
          <note>
            Då det redan i dag finns lagar som reglerar förordnandet av offentliga
            försvarare och målsägandebiträden för misstänkta och brottsoffer
            blir fokus således riktat mot de personer som hörs endast upplysningsvis
            av våra brottsbekämpande myndigheter. Alliansen anser att biträdena
            ska bekostas av förhörspersonerna själva om de önskar ha biträde
            närvarande. Med tanke på hur många förhör som genomförs i förundersökningar
            skulle kostnaderna för staten annars bli fruktansvärt höga. Årligen
            betalar staten ut ca 1,2 miljarder kronor i ersättning till rättsliga
            biträden. Det är den fjärde största utgiftsposten för hela rättsväsendet.
            Endast polisen, kriminalvården och domstolarna har högre anslag.
          </note>
          <note>
            Vi inom alliansen anser att vi har gjort en bra avvägning i lagförslaget
            då misstänkta och målsägande eller brottsoffer som är direkta
            parter i utredningen vid behov får sina biträden finansierade
            från staten via skattemedel, medan de som förhörs i övrigt får
            bekosta sina egna biträden.
          </note>
          <note>
            Vi anser att det är viktigt att alla har rätt till ett biträde
            vid förhör och att närstående till dem som av olika anledningar
            kvarhålls av våra myndigheter underrättas om det i ett tidigare
            skede.
          </note>
          <note>
            Därför välkomnar jag det lagförslag som regeringen har lagt fram
            och, fru talman, därför yrkar jag bifall till förslagen i betänkandet
            och avslag på reservationen.
          </note>
          <note>
            I detta anförande instämde Krister Hammarbergh (m) och Otto von
            Arnold (kd).
          </note>
          <note type="speaker">
            Anf. 23 LENA OLSSON (v) replik:
          </note>
          <note>
            Fru talman! Vi är ju i stort överens, Anders. När det gäller
            rätten till biträde som kan gälla vittnen och hela det spektrumet
            kan det handla om en väldigt stor krets innan man har ringat in
            problemet som när det gäller ungdomsvåldet till exempel.
          </note>
          <note>
            Med det som vi beslutar i dag blir det så att en del ungdomar
            som har täta föräldrar eller har mycket pengar själva har möjlighet
            att få biträde medan de ungdomar som Mehmet pratar om de som är
            mest utsatta ekonomiskt och kanske i störst behov av ett biträde
            inte får något.
          </note>
          <note>
            Du har fel när du säger att alla ska ha rätt till ett biträde.
            Det har man inte om man inte har sådan ekonomi att man kan betala
            själv. Då är vi inte lika inför lagen. Det är en farlig utveckling.
            Jag undrar verkligen om det är det som Sverige har blivit ålagt
            att göra och om förslaget skulle godkännas om man synade det.
            Det har jag svårt att tro.
          </note>
          <note type="speaker">
            Anf. 24 ANDERS HANSSON (m) replik:
          </note>
          <note>
            Fru talman! Självfallet är alla lika inför lagen. Jag delar inte
            Lena Olssons inställning att det skulle vara någon klasskillnad
            om man kan betala ett biträde eller inte. Är man misstänkt i misshandeln,
            om vi tar det som exempel, kommer man ju att få en offentlig försvarare
            förordnad. Är man inte misstänkt får man enligt lagförslaget betala
            sitt eventuella biträde själv.
          </note>
          <note>
            Jag tycker att man måste vara försiktig med vad vi använder våra
            skattemedel till. I det här fallet kan det vara befogat, men i
            de allra flesta fall är det inte befogat att ha ett biträde som
            staten ska betala. Det gäller i Hagamanärendet eller misshandeln
            på Kungsholmen till exempel.
          </note>
          <note>
            Visst finns det tillfällen när man från början är osäker på om
            man är misstänkt. Vid den tidpunkt då du blir misstänkt får du
            en försvarare förordnad och då står det också här att viss ersättning
            kommer att utgå retroaktivt till biträdet. Det finns alltså med
            i propositionen.
          </note>
          <note type="speaker">
            Anf. 25 LENA OLSSON (v) replik:
          </note>
          <note>
            Fru talman! Det är ju ingen nyhet att man har rätt till en försvarare
            om man är misstänkt. Det kan vi glömma.
          </note>
          <note>
            Det här handlar om en förundersökning där man inte är misstänkt.
            Då ska alla ha rätt till biträde. I praktiken blir det faktiskt
            så, Anders, att den som har råd också har rätt att ha biträde.
            Vi från Vänsterpartiet, Socialdemokraterna och Miljöpartiet anser
            att alla då inte har den rätten eftersom man inte har den möjligheten.
          </note>
          <note>
            När man läser förslaget och betänkandet tror man att det här
            kommer att gälla väldigt få fall. Då kan det väl inte heller resultera
            i att det skulle bli så dyrt.
          </note>
          <note>
            Vi föreslår att man ska utreda detta. Vore det inte ganska skönt
            att kunna säga: Nu har vi kommit med det här förslaget och vi
            har undersökt det och tycker att också de som inte har ekonomiska
            möjligheter ska ha rätt till biträde vid förundersökning? Om du
            är misstänkt har du ju en försvarare direkt.
          </note>
          <note type="speaker">
            Anf. 26 ANDERS HANSSON (m) replik:
          </note>
          <note>
            Fru talman! Jag har jobbat som brottsutredare, och under de två
            år som jag har hållit på har det som Lena Olsson tar upp inte
            hänt någon gång. De finns det är inte det jag menar men de är
            inte många.
          </note>
          <note>
            Om man inte kan betala ett biträde med egna pengar blir jag något
            förvånad. Det är ingen större kostnad.
          </note>
          <note>
            Om du behöver ett biträde när du kommer in i nästa skede måste
            du vara misstänkt för något. Vi kommer alltså, Lena Olsson, in
            på att då är du misstänkt och kan få en försvarare förordnad.
          </note>
          <note>
            Jag tycker att vi ska fokusera på alla de upplysningsvisa förhör
            som vi gör när vi hör en granne. Vad såg ni på lördagskvällen?
            Hörde ni något?
          </note>
          <note>
            Vi får se det här ur ett ekonomiskt perspektiv också. Hur mycket
            ska detta få kosta? Vad tycker vi?
          </note>
          <note type="speaker">
            Anf. 27 OTTO VON ARNOLD (kd):
          </note>
          <note>
            Fru talman! En stark rättsstat måste balansera målkonflikterna.
            Det är statens uppgift att upprätthålla medborgarnas rättstrygghet
            och skydda var och en från att bli utsatt för brott. Samtidigt
            måste rättssäkerheten värnas, och medborgarna måste skyddas från
            rättsövergrepp från staten. Den personliga integriteten ska skyddas
            så långt som möjligt. Det är också viktigt att vi ökar effektiviteten
            och rättssäkerheten i brottsbekämpningen, vilket är grunden för
            detta betänkande.
          </note>
          <note>
            Ett målsägandebiträde är en utbildad jurist som förordnas av
            rätten efter framställan från åklagaren om brottet kan ge fängelse.
            Vid våldsbrott bör målsägandebiträde alltid förordnas om inte
            målsägaren motsätter sig biträde eller om inte andra skäl talar
            emot.
          </note>
          <note>
            Målsägandebiträden spelar en viktig roll, och vi tycker att det
            är angeläget att dessa juristers status lyfts fram och höjs. Att
            biträda ett brottsoffer kräver ofta, förutom goda juridiska kunskaper,
            en bred kompetens för att stötta klienten rent psykiskt under
            en besvärlig period. Det är viktigt att de som arbetar som målsägandebiträden
            har en god utbildning och en praktisk erfarenhet.
          </note>
          <note>
            Sverige har fått kritik från Europarådets antitortyrkommitté,
            CPT, vilket vi har hört om, för den nu gällande lagstiftningen
            vad gäller rätten till biträde vid förhör under förundersökning.
            Detta har inte tillgodosetts för alla personer som har frihetsberövats.
          </note>
          <note>
            Det märkliga är att det är kritik som den forna regeringen har
            fått, och den fick stå där med skammen för detta. Nu har vi rättat
            till detta. Vi i alliansen föreslår att alla som förhörs under
            en förundersökning ska ha en formell rätt att ha ett biträde närvarande
            vid förhöret om det kan ske utan men för utredningen. Denna rätt
            ska gälla oavsett anledning till förhöret.
          </note>
          <note>
            Sverige fick också kritik av Europarådets antitortyrkommitté
            för att det inte alltid skett en underrättelse till närstående
            och anhöriga. En underrättelse ska alltid ske när personer har
            berövats sin frihet, och gruppen frihetsberövade måste definieras
            brett. Underrättelseskyldigheten till anhöriga ska inte bara gälla
            anhållna utan även personer som får kvarstanna hos polis när de
            har gripits, när de har tagits om hand eller när de är vittnen.
          </note>
          <note>
            Vi i alliansen föreslår därför att underrättelse till anhöriga
            ska lämnas både tidigare och i flera fall än enligt nuvarande
            ordning. Detta gäller speciellt när det avser unga. En sådan underrättelse
            ska som huvudregel lämnas vid gripandet.
          </note>
          <note>
            Att närstående och anhöriga nu snabbt kommer att få upplysning
            om ett frihetsberövande är något som vi kristdemokrater anser
            är mycket positivt.
          </note>
          <note>
            Genom de föreslagna lagändringarna införs enligt alliansens mening
            en mer heltäckande reglering av underrättelseskyldigheten vid
            frihetsberövande än tidigare.
          </note>
          <note>
            Fru talman! Sverige ges således en ökad effektivitet och rättssäkerhet
            i brottsbekämpningen. Jag yrkar bifall till förslaget i betänkandet
            och avslag på motionen och reservationen.
          </note>
          <note>
            Överläggningen var härmed avslutad.
          </note>
          <note>
            8 § Fastighetsrättsliga frågor
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 13.54 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note type="speaker">
            Anf. 28 FÖRSTE VICE TALMANNEN:
          </note>
          <note>
            Det är dags för veckans frågestund. Jag säger inledningsvis välkommen
            till dem som ska svara på frågorna i dag. Det är finansminister
            Anders Borg, statsrådet Mats Odell, statsrådet Lars Leijonborg,
            statsrådet Åsa Torstensson och statsrådet Tobias Billström. Välkomna
            fram!
          </note>
          <note>
            Läget i den finansiella sektorn
          </note>
          <note type="speaker">
            Anf. 29 THOMAS ÖSTROS (s):
          </note>
          <note>
            Herr talman! I går höjde Riksbanken räntan i ett läge där resten
            av världen sänker räntan. Det höjer kostnaderna för hushållen
            som har bolån, dämpar sysselsättningsutvecklingen och dämpar bnp-utvecklingen.
            Regeringen bär ett ansvar för det. Redan förra sommaren varnade
            Riksbanken för att mycket stora skattesänkningar eldar på inflationen
            och tvingar Riksbanken att höja räntan. Till detta kommer att
            regeringen kraftigt dragit ned yrkesutbildning, vuxenutbildning
            och högskoleutbildning så att arbetslösa nu inte får möjlighet
            att ta de jobb som finns. Företagen kan inte fylla sina vakanser,
            och arbetslösa får inte den utbildning de behöver.
          </note>
          <note>
            Anders Borg har som finansminister fått backa den senaste veckan.
            I söndags ville han förbjuda avtalsförsäkringar för långtidsarbetslösa.
            På måndagen meddelade Reinfeldt att det inte blir någonting av
            med detta. Han vill ha obligatorisk a-kassa, men Reinfeldt har
            meddelat att det inte heller blir någonting av med det. Han vill
            sänka arbetsgivaravgifterna för vissa företag. McDonalds får sänkta
            avgifter, men Max Hamburgerrestauranger får höjda avgifter. Det
            kommer inte heller att bli något av med detta.
          </note>
          <note>
            Är Anders Borg redo att backa från besparingarna på yrkesutbildning,
            vuxenutbildning och högskoleutbildning så att vi kan få en konjunktur
            som kan fortsätta att vara stark?
          </note>
          <note type="speaker">
            Anf. 30 Finansminister ANDERS BORG (m):
          </note>
          <note>
            Herr talman! Det är inte lätt att hantera kritik från Socialdemokraterna
            när samma personer framför kritik från exakt motsatta utgångspunkter.
            Från början skulle vår politik leda till lönesänkningar och arbetslöshet.
            Sedan blev det en ansvarsfull avtalsrörelse och en mycket kraftig
            sysselsättningsökning. Då fick vi i stället höra att räntorna
            skulle gå i taket. Nu har vi lägre räntor än vad nivån låg på
            i våras när vårpropositionen presenterades.
          </note>
          <note>
            Nu har Depressions-Kassandra Östros inträtt i rollen att ha en
            egen konjunkturbedömning där världen är på väg mot kollaps. Vi
            måste lägga om den ekonomiska politiken, samtidigt som regeringen
            har stimulerat ekonomin för mycket. Det går naturligtvis inte
            ihop. Antingen står världen på randen till kollaps, och i annat
            fall är det bra att regeringen sänkt skatterna och gjort viktiga
            satsningar på välfärd och skola. Möjligtvis har vi anledning att
            gå vidare med detta.
          </note>
          <note>
            Det här hänger inte riktigt ihop, Thomas Östros. Vi har fört
            en ansvarsfull politik som leder till högre sysselsättning. Nu
            reviderar till exempel Riksbanken upp sin prognos för det finansiella
            sparandet. Det är en trygg väg framåt.
          </note>
          <note type="speaker">
            Anf. 31 THOMAS ÖSTROS (s):
          </note>
          <note>
            Herr talman! Det är allvarliga saker vi resonerar om. Riksbanken
            varnade i somras regeringen för att den expansiva finanspolitiken,
            det vill säga de stora skattesänkningarna, kommer att leda till
            inflation och att man måste höja räntan. Anders Borg lyssnade
            inte på detta och fortsatte med stora skattesänkningar. Inflationen
            är nu den högsta på 14 år, och räntan höjs.
          </note>
          <note>
            Vi fick för bara några timmar sedan de senaste sysselsättningssiffrorna.
            Det visar sig i det senaste årets sysselsättningsutveckling att
            det är 100 000 färre nya jobb än under det sista året under vår
            senaste mandatperiod. Vi ser en avmattning i utvecklingen. Jag
            är mer bekymrad än Anders Borg, utan att man ska måla något fanskap
            på väggen.
          </note>
          <note>
            Det är nu en utveckling internationellt där den amerikanska finansiella
            oron sprider sig i världen. Jag vill räcka ut handen till finansministern.
            Bjud in till en överläggning om läget i den finansiella sektorn.
            Du sade för någon vecka sedan att det är 1 000 miljarder i kreditförluster
            internationellt. De stora länderna meddelade häromdagen att det
            handlar om 2 400 miljarder i kreditförluster. Det är viktiga saker.
            Bjud in till en sådan överläggning så att vi kan ta ett gemensamt
            ansvar.
          </note>
          <note type="speaker">
            Anf. 32 Finansminister ANDERS BORG (m):
          </note>
          <note>
            Herr talman! Nu har vi fått nya siffror. Utanförskapet har minskat
            med 130 000 under år 2007 om man tittar på det samlade beroendet
            av olika sociala ersättningar. Vi har haft den snabbaste sysselsättningsökningen
            på 30 år. Vi fick 73 000 nyanmälda lediga platser i början på
            veckan, vilket är mer än någon av de siffror vi hade under de
            socialdemokratiska regeringsåren.
          </note>
          <note>
            Det är detta som är dilemmat för svensk ekonomi. Vi har en stark
            tillväxt. Enligt de flesta bedömare ligger vi och kanske Australien
            i topp i världen i tillväxt. Det sker en avmattning. Det är vi
            alldeles tydliga med. Det kan vi kanske få återkomma till om det
            behövs ytterligare åtgärder. Men de åtgärderna kommer aldrig att
            vara den skattechock som Socialdemokraterna förordar där låg-
            och medelinkomsttagare ska få höjda skatter.
          </note>
          <note>
            Jag föreställer mig att Socialdemokraterna även om konjunkturen
            avmattas kommer att föreslå höjda skatter. Det är vad Socialdemokraternas
            politik är byggd på. Amsåtgärder och höjda skatter är ett recept
            som leder till lägre sysselsättning och större utanförskap. Vår
            politik är början på vägen till full sysselsättning. Det är där
            skiljelinjerna går.
          </note>
          <note>
            Marknadshyror
          </note>
          <note type="speaker">
            Anf. 33 EGON FRID (v):
          </note>
          <note>
            Herr talman! Jag vill ställa min fråga till bostadsminister Mats
            Odell.
          </note>
          <note>
            I början av april ska utredningen om allmännyttan och allmännyttans
            hyresledande roll presenteras från regeringen. Den förväntas föreslå
            så kallad efterfrågestyrd hyressättning, med andra ord marknadshyror.
          </note>
          <note>
            Av den information som kommit framgår att regeringens förslag
            kan tänkas höja hyrorna med 3040 procent i centrala områden i
            Stockholm och i andra storstäder. De människor som inte har råd
            att betala kommer då att behöva lämna innerstaden.
          </note>
          <note>
            Ett syfte som regeringen anger är att man vill få bort bostadsköerna.
            Det är ett cyniskt sätt att minska bostadsköerna. Var ska egentligen
            människor ta vägen som inte har råd med dessa kommande höjda hyror?
          </note>
          <note>
            Hur kommer den här politiken att leda till att det byggs fler
            hyresrätter till rimliga hyror?
          </note>
          <note type="speaker">
            Anf. 34 Statsrådet MATS ODELL (kd):
          </note>
          <note>
            Herr talman! Bakgrunden till att det förekommer en utredning
            är att Mona Sahlin tillsatte Michael Koch, som är ordförande i
            Arbetsdomstolen. Han skulle titta på effekterna av att det finns
            två anmälningar till EU-kommissionen om att våra nuvarande regler
            strider mot EG-rätten.
          </note>
          <note>
            Ovanpå detta kan vi konstatera att bara här i Stockholm har den
            hittills förda bostadspolitiken med Socialdemokraterna vid rodret
            resulterat i att man lämnat efter sig 230 000 människor i bostadskön.
            Om man ställer sig i den kön tar det ungefär 20 år för en ung
            människa att få en bostad. Man är inte särskilt ung längre när
            man kommer fram. Att försöka åtgärda detta är en viktig uppgift.
          </note>
          <note>
            Michael Koch har ett uppdrag. Tanken är att han ska redovisa
            det till mig den 18 april. Han har fortlöpande kontakter med parterna.
            Hans och min ambition är att hitta en modell som parterna kan
            ställa upp på. Det är ambitionen. Om han lyckas vet jag inte.
            Men jag vill inte kasta in handduken innan han ens har lämnat
            betänkandet.
          </note>
          <note type="speaker">
            Anf. 35 EGON FRID (v):
          </note>
          <note>
            Herr talman! Jag ställde frågan till bostadsminister Mats Odell
            eftersom det är bostadsministern som har ansvar för den nuvarande
            bostadspolitiken. Alla dessa människor som står i bostadskö och
            efterfrågar en bostad vill ha en hyresrätt till rimlig hyra.
          </note>
          <note>
            Regeringen för i dag en politik som leder till höjda hyror. Den
            efterfrågestyrda hyressättningen riskerar att skapa marknadshyror.
            Vi vet att grupper som även ligger Mats Odell nära i hans väljargrupper
            kommer att drivas från Stockholms innerstad med de höjda hyrorna.
          </note>
          <note>
            Var ska människorna bo? Hur ska man kunna ordna sin bostad i
            framtiden? Hur leder framför allt detta till att det byggs fler
            hyresrätter till rimliga hyror? Detta vill jag att Mats Odell
            svarar på.
          </note>
          <note type="speaker">
            Anf. 36 Statsrådet MATS ODELL (kd):
          </note>
          <note>
            Herr talman! Jag förstår att Egon Frid inte vill kännas vid att
            hans parti i tolv år varit med och styrt bostadspolitiken i det
            här landet. Den bostadspolitiken har lett till att det har byggts
            tre lägenheter per 1 000 invånare i genomsnitt per år.
          </note>
          <note>
            Vi kan titta på våra grannländer. I Norge har det byggts sex
            lägenheter per 1 000 invånare per år med en helt annan bostadspolitik.
            I Finland har det byggts sex lägenheter per 1 000 invånare och
            år under den perioden och i Danmark fem lägenheter. Sverige ligger
            alltså på en bottennivå.
          </note>
          <note>
            Vi håller nu på att lägga om bostadspolitiken så att det ska
            byggas mer. Det är nämligen det enda sättet för människor att
            få tag på bostäder oavsett om de är gamla eller unga. Det gäller
            att få i gång en ökad produktion.
          </note>
          <note>
            Vi kommer också att föreslå införandet av ägarlägenheter i en
            lagrådsremiss som snart kommer. Det är en helt ny upplåtelseform
            som vi tror kommer att bidra till ett ökat utbud av bostäder också
            i Sverige som i nästan alla andra länder.
          </note>
          <note>
            Människor får då en chans att också flytta till en ny bostad
            och kanske lämna efter sig en billigare bostad som en ung människa
            kan flytta in i. Det är bara den vägen som vi kan klara denna
            stora utmaning efter en så misslyckad bostadspolitik.
          </note>
          <note>
            Forskning som stöd för infrastrukturpolitiken
          </note>
          <note type="speaker">
            Anf. 37 KARIN SVENSSON SMITH (mp):
          </note>
          <note>
            Herr talman! Jag har en fråga till Åsa Torstensson. Flera gånger
            har regeringen sagt att politiken ska använda sig mer av vetenskap
            och grunda sig på fakta och aktuell forskning, såväl svensk som
            internationell. Det tycker jag är en bra ambition.
          </note>
          <note>
            Vi var båda två på Transportforum i Linköping. Det ställdes många
            frågor efteråt till Åsa Torstensson, som inte hann besvara dem
            alla. Det finns en fråga i det senaste numret av Miljöaktuellt
            som inte är besvarad och som jag tänkte att du skulle få tillfälle
            att svara på nu.
          </note>
          <note>
            I budgeten säger ni att fler vägar leder till minskade klimatutsläpp.
            Vilken forskning grundar regeringen sig på när man hävdar detta?
          </note>
          <note type="speaker">
            Anf. 38 Statsrådet ÅSA TORSTENSSON (c):
          </note>
          <note>
            Herr talman! Det här landet har behov av oerhört stora investeringar
            i infrastruktur i alla sina delar. Vi har stora brister beroende
            på att vi har haft en tidigare regering som inte har prioriterat
            infrastruktur i det här landet. Den här regeringen kommer att
            prioritera att lägga mer pengar till vägar, vilket vi också har
            gjort. Det är en del av vår ambition att skapa förutsättningar
            för livskraftiga miljöer och företagande i alla delar av landet.
          </note>
          <note>
            I och kring Stockholm har vi bara på grund av förseningar och
            stockningar i trafiken stora förluster för både företagare och
            människor som inte kommer i tid eller som lägger sin arbetstid
            på att sitta på vägar eller stillastående tåg.
          </note>
          <note type="speaker">
            Anf. 39 KARIN SVENSSON SMITH (mp):
          </note>
          <note>
            Herr talman! Jag uppfattade inte vilken forskning ni baserar
            er på när ni påstår att fler vägar ger minskade klimatutsläpp.
            Svara gärna på den frågan, för det är min huvudfråga!
          </note>
          <note>
            I förmiddags hade vi en utfrågning i trafikutskottet om förnybara
            bränslen och deras potential och klimatpåverkan. Detta är inte
            alldeles enkelt eftersom det finns en konkurrens mellan livsmedelsproduktion
            och biodrivmedel. Arbetsvillkoren för en del av den etanolproduktion
            som sker mäter sig inte heller alls med det som vi tycker är rimligt.
            Den klimatmässiga potentialen är också mindre än vad man har trott.
          </note>
          <note>
            Vägverket menar att högst en femtedel av vår minskade oljekonsumtion
            kan ske genom att man byter till förnybara bränslen. Vidhåller
            regeringen att en ökad andel av investeringarna ska flyttas från
            järnväg till väg? Är det fortfarande regeringens uppfattning?
          </note>
          <note type="speaker">
            Anf. 40 Statsrådet ÅSA TORSTENSSON (c):
          </note>
          <note>
            Herr talman! Transportsektorn står inför den största utmaningen
            att klara av klimatåtagandet. Transportsektorn i Sverige har alltså
            en mycket stor utmaning. Det gäller såväl transportsektorn på
            väg som sjöfart och flyg.
          </note>
          <note>
            Vi arbetar nu mycket målmedvetet med den infrastrukturproposition
            som ska komma till hösten. De klimatåtaganden som utifrån ett
            europeiskt perspektiv kommer att åläggas Sverige finns med där.
            Det gäller också det som den klimatberedning som vi har tillsatt
            inom den närmaste veckan ska leverera som underlag. Den är naturligtvis
            också en del i uppdraget att skapa förutsättningar för mer gods
            på järnväg och effektivitet när det gäller det gods som ska gå
            på väg. Anledningen är att jag tror att det är viktigt att se
            att alla fyra transportslagen nu måste samverka. Det är den stora
            utmaningen, och det är det mest effektiva för att inledningsvis
            snabbt kunna minska koldioxidutsläppen.
          </note>
          <note>
            Flyktingbarns möjlighet till studiero
          </note>
          <note type="speaker">
            Anf. 41 MARGARETA PÅLSSON (m):
          </note>
          <note>
            Herr talman! Min fråga går till migrationsminister Billström.
            Jag blir ganska ofta kontaktad av lärare och politiker i de skånska
            kommuner där flest flyktingar väljer att slå sig ned. Jag syftar
            på Helsingborg, Landskrona och Malmö.
          </note>
          <note>
            De hör av sig därför att de har problem med nyanlända flyktingbarn.
            Ofta gäller problemen hälsostatusen hos barnen, och ibland är
            det språkproblem. Men ofta är det sådana praktiska saker som att
            barnen har mycket liten möjlighet att läsa sina läxor. De får
            helt enkelt ingen studiero därför att de bor så trångt att det
            inte finns någon vrå för dem att läsa läxor i. Vi är inte riktigt
            vana vid den situationen bland våra svenska familjer. Jag får
            höra en hel del historier om att dessa barn sitter ute på lekplatser
            och i trappuppgångar och läser läxor.
          </note>
          <note>
            Jag undrar helt enkelt vad statsrådet har för möjlighet att göra
            någonting åt dessa barns chans att få studiero.
          </note>
          <note type="speaker">
            Anf. 42 Statsrådet TOBIAS BILLSTRÖM (m):
          </note>
          <note>
            Herr talman! Det är just i andan av det som Margareta Pålsson
            tar upp som regeringen nu har lanserat förslaget om ett försörjningskrav
            och krav på en ordnad bostad innan man tar hit sin familj. Det
            är det så kallade försörjningskravet för anhöriginvandring.
          </note>
          <note>
            Jag tror att det är viktigt att framhålla det som Margareta Pålsson
            tar upp. Vem talar för 13-åriga Noah hon som sitter ute i trappuppgången
            i Rosengård därför att där inne i lägenheten ska 20 andra personer
            leva sina liv? De ska äta, sova, gå upp, klä på sig och gå i väg
            till jobbet. Allt detta ska göras samtidigt som hon ska försöka
            få studiero.
          </note>
          <note>
            Jag tror på att vi ska ha en ordnad och välfungerande asylpolitik
            i det här landet. Men om vi ska kunna ha det och kombinera det
            med anhöriginvandring måste vi ställa den här typen av krav. Därför
            är förslaget om ett försörjningskrav ett sätt att förbättra situationen
            för de här unga och även att förbättra möjligheterna för människor
            att leva välfungerande liv i det här landet.
          </note>
          <note type="speaker">
            Anf. 43 MARGARETA PÅLSSON (m):
          </note>
          <note>
            Herr talman! Det låter ju bra, men det kommer också att innebära
            att barnen kommer hit senare. De kommer senare in i det svenska
            samhället. De lär sig svenska senare. Då kanske de också blir
            klara med sina studier senare. Vad tror statsrådet? Hur inverkar
            det på deras livsstilschanser?
          </note>
          <note type="speaker">
            Anf. 44 Statsrådet TOBIAS BILLSTRÖM (m):
          </note>
          <note>
            Herr talman! Allt detta är någonting som vi måste titta noga
            på. Nu har regeringen så sent som i förra veckan tillsatt en utredning
            för att titta på hur försörjningskravet ska utformas och för att
            belysa de olika konsekvenserna.
          </note>
          <note>
            Jag tycker att det är viktigt att framhålla en sak. Att människor
            kommer till ordnade förhållanden som anhöriginvandrare innebär
            helt andra chanser att lyckas med sina livsprojekt än det kaos
            som de tolv år av socialdemokratiskt styre som vi har bakom oss
            när det gäller anhöriginvandringen har skapat.
          </note>
          <note>
            Någonstans är det dags att sätta ned foten och bestämma sig för
            på vilka villkor vi vill att människor ska komma till Sverige.
            De ska komma till en familj där det redan finns en ordnad lön
            och där bostadsförhållanden är ordnade. De ska inte komma till
            en lägenhet som är byggd för en familj där det i dag bor två och
            en tredje på väg att flytta in, som vi kan se i Södertälje, Helsingborg,
            Landskrona, Malmö, Göteborg och Stockholm.
          </note>
          <note>
            Någon gång måste man börja ställa sig frågan: Var ska vi börja
            någonstans? Jag tror att det är viktigt och avgörande att falla
            tillbaka på principen om ordnade former för anhöriginvandring.
            Det är vad den här regeringen ämnar göra.
          </note>
          <note>
            Sjukvård för papperslösa och gömda
          </note>
          <note type="speaker">
            Anf. 45 GUNILLA TJERNBERG (kd):
          </note>
          <note>
            Herr talman! Jag vill också ställa min fråga till migrationsminister
            Tobias Billström.
          </note>
          <note>
            I går anordnades ett seminarium här i riksdagen om vård för papperslösa
            och gömda flyktingar. Medverkande var bland andra Läkarförbundet,
            Röda Korset och Socialstyrelsen. Alla var helt överens om att
            något måste göras för dessa utsatta människor.
          </note>
          <note>
            Humanitet ska gälla för alla som vistas i vårt land. Sjukvård
            för vårdbehövande borde vara en självklarhet. Sverige har dock
            valt en annan väg. Vi är ett av de länder som har de mest restriktiva
            regelverken i EU vad gäller vård för gömda. Detta har stött på
            hård kritik också från FN.
          </note>
          <note>
            Vi kristdemokrater har länge krävt att papperslösa och gömda
            som vistas i Sverige ska ha rätt till sjukvård. Jag är medveten
            om att det diskuteras inom regeringen på vilket departement frågan
            ska ligga. Men i dag är det migrationsdepartementet som äger frågan.
            Därför ställer jag frågan till migrationsministern. När kommer
            förslag från regeringen om att alla som vistas i Sverige och är
            gömda har rätt till sjukvård?
          </note>
          <note type="speaker">
            Anf. 46 Statsrådet TOBIAS BILLSTRÖM (m):
          </note>
          <note>
            Herr talman! Först och främst ska jag korrigera; vi har inget
            migrationsdepartement. Däremot har vi ett justitiedepartement
            som hanterar migrationsfrågorna. Frågan är helt riktigt delad
            mellan detta justitiedepartement och Socialdepartementet.
          </note>
          <note>
            Jag har nu bestämt att vi ska lansera en lagrådsremiss som regeringen
            har beslutat om. Där tar man upp frågan om det avtal som har funnits
            mellan å ena sidan Sveriges Kommuner och Landsting, å andra sidan
            staten. Där har man hanterat frågan om ersättning för den vård
            som ges till asylsökande som är inskrivna i vårt system.
          </note>
          <note>
            Det har varit viktigt att få det här på plats, för den 1 juli
            i år löper det nuvarande gällande avtalet ut. Om vi inte hade
            fått lagen på plats, vilket vi kommer att få när lagrådsremissen
            väl är färdighanterad och propositionen kan läggas fram på riksdagens
            bord och beslutas om, hade det inneburit att många asylsökande
            hade fallit mellan stolarna den 1 juli i år.
          </note>
          <note>
            Frågans fortsatta beredning när det gäller de grupper som Gunilla
            Tjernberg tog upp kommer att fortsätta att diskuteras i Regeringskansliet
            mellan de berörda departementen.
          </note>
          <note type="speaker">
            Anf. 47 GUNILLA TJERNBERG (kd):
          </note>
          <note>
            Herr talman! Jag tackar så mycket för svaret. Även om svaret
            inte har gjort mig lugn finns det kanske ett visst hopp i det.
            Jag utgår ifrån att migrationsministern håller med om att det
            är ett bekymmer med bland annat den internationella kritik som
            Sverige onekligen har fått.
          </note>
          <note>
            Jag skulle vilja ta ett konkret exempel. Låt oss säga att en
            gravid kvinna får stora komplikationer under sin graviditet som
            innebär stora risker för henne själv och barnet. Hon blir därmed
            i behov av vård. Det kan inte kallas humant att hon inte har rätt
            till vård. Jag undrar om migrationsministern delar min oro i den
            delen.
          </note>
          <note type="speaker">
            Anf. 48 Statsrådet TOBIAS BILLSTRÖM (m):
          </note>
          <note>
            Herr talman! Det här är inga lätta eller enkla frågor att diskutera.
            Det handlar också om vilka principer som ska gälla. Den som i
            dag kommer till Sverige som asylsökande och blir inskriven i vårt
            system har tillgång till en fullständig rättighetskatalog när
            det gäller vård och skolgång, och så ska det också vara. Den som
            får avslag på sin asylansökan ska, enligt de principer vi har
            för reglerad invandring, lämna landet, och gömmer man sig omfattas
            man inte av de här principerna. Jag tycker att vi måste diskutera
            och problematisera kring detta.
          </note>
          <note>
            Därutöver har vi också en annan grupp som Gunilla Tjernberg inte
            tog upp men som också är viktig att diskutera, nämligen de personer
            som över huvud taget inte söker asyl utan kommer hit med avsikten
            att svartarbeta, som gömmer sig och undanhåller sig myndigheternas
            kontroll och som är här illegalt. Ska de människorna också ha
            tillgång till detta? Hur ska man sedan kunna skilja den gruppen
            från människor som kommer hit som turister? Det här är ganska
            svåra avvägningar med avseende på identitet. Jag tycker att den
            här frågan måste problematiseras, och det ämnar också regeringen
            fortsätta att göra.
          </note>
          <note>
            Skatteregler för elitidrottare
          </note>
          <note type="speaker">
            Anf. 49 ÅKE SANDSTRÖM (c):
          </note>
          <note>
            Herr talman! Jag har en fråga till finansministern. Våra svenska
            idrottsstjärnor är mycket framgångsrika på många olika områden.
            De sprider också positiv PR för vårt land. Tyvärr har skattereglerna
            i det här landet hittills varit sådana att vi praktiskt taget
            har tvingat dessa ungdomar att bosätta sig utomlands.
          </note>
          <note>
            Nu äntligen, efter 30 år av motionerande inte minst från mitt
            eget parti, har frågan aktualiserats. Min fråga till finansministern
            är: Hur är beredningsläget för detta ärende just nu?
          </note>
          <note type="speaker">
            Anf. 50 Finansminister ANDERS BORG (m):
          </note>
          <note>
            Herr talman! Åke Sandström tar upp den viktiga frågan om hur
            vi ska underlätta för idrottsrörelsen skattemässigt. Jag har bland
            annat haft diskussioner med Riksidrottsförbundet i den frågan.
            En del av detta är naturligtvis det omfattande krångel vi i dag
            har för de idrottsföreningar som har tränare eller ungdomsledare
            med olika typer av ersättningar. Skatteverket har inkommit med
            förslag om att vi ska ändra reglerna för när vi har uppgiftsskyldighet
            och skattskyldighet på arbetsgivaravgiftssidan. Det är en av typ
            av åtgärd som skulle ha en väldigt stor positiv effekt för idrottsrörelsen,
            och den bereder vi nu vidare.
          </note>
          <note>
            Jag har noterat att det finns en omfattande diskussion i skatteutskottet
            om tanken att man skulle ha en särskild skatteklass för idrottsmän,
            men det finns också allvarliga invändningar mot en sådan lösning
            som man inte kan negligera.
          </note>
          <note type="speaker">
            Anf. 51 ÅKE SANDSTRÖM (c):
          </note>
          <note>
            Herr talman! Tack för svaret! Jag tror att vi är eniga om att
            det är viktigt att lösa frågan om denna beskattning och de regler
            som gör att det knappt är möjligt för dem att bo i hemlandet.
            Det är viktigt med närvaro av elitidrottare som inspiration, föredömen
            och så vidare.
          </note>
          <note>
            Finns det inte något närmare besked vad gäller tidsaspekten för
            just den här beredningen?
          </note>
          <note type="speaker">
            Anf. 52 Finansminister ANDERS BORG (m):
          </note>
          <note>
            Herr talman! Sverige är ett bra land både att leva i och att
            betala skatt i. Jag noterade att vår nya skidstjärna, Kalla, framförde
            att hon gärna bodde i Sverige och betalade skatt i Sverige i samband
            med att hon deltog i K.-G. Bergströms program. Jag som finansminister
            tycker att vi ska vara glada om människor har den hållningen att
            man vill betala skatt för det omfattande och välfungerande välfärds-
            och trygghetssystem som vi har i Sverige.
          </note>
          <note>
            Jag måste nog säga att det inte är en okomplicerad frågeställning
            att skapa särregler för just idrottsmän. Jag vet att det är en
            viktig fråga för skatteutskottet och för idrottsrörelsen. Jag
            tror att vi ska göra mycket för att underlätta för idrottsrörelsen.
            Det är en av Sveriges viktigaste folkrörelser som gör ett mycket
            viktigt arbete, inte minst för många barn och ungdomar. Men jag
            är inte i dag beredd att ge en indikation om att vi ska skapa
            särregler för välavlönade elitidrottsmän.
          </note>
          <note>
            Restiden på vissa tågsträckor
          </note>
          <note type="speaker">
            Anf. 53 ALLAN WIDMAN (fp):
          </note>
          <note>
            Herr talman! Min fråga riktar sig till statsrådet Åsa Torstensson.
            Det har i ett par veckor cirkulerat uppgifter i massmedierna om
            att det i dag tar längre tid att transportera sig med tåg från
            Malmö till Stockholms centralstation än vad det gjorde för tio
            år sedan. Vi har också kunnat läsa om att SJ för sin del har försökt
            att förbättra situationen genom att stänga tågdörrar 30 sekunder
            innan tågen lämnar stationen. Jag ska inte recensera den intellektuella
            höjden i det reformförslaget utan i stället fråga vad regeringen
            avser att göra för att förbättra situationen när det gäller tågtransporternas
            hastighet.
          </note>
          <note type="speaker">
            Anf. 54 Statsrådet ÅSA TORSTENSSON (c):
          </note>
          <note>
            Herr talman! En av de stora utmaningarna i den kommande infrastrukturpropositionen
            den kommer under september månad är klimatutmaningen. Där har
            järnvägen en stor och avgörande roll för att ändra transportsystemet.
            Redan i dag är det, precis som Allan Widman beskriver, trångt
            på spåren. Dessutom har man kanske inte så effektiva godsstråk
            som man kan utveckla. Det är en del av det arbete som sker tillsammans
            med regionala företrädare och våra verk. Det är det underlaget
            som vi nu återsänt ut till regionerna. Det handlar om att skapa
            tydliga transportstråk i det här landet så att vi kan skapa bättre
            förutsättningar för att överföra gods till järnväg även om det
            är trångt i dag. Det gäller att skapa en ökad effektivitet på
            befintliga banor. Det arbetet pågår nu.
          </note>
          <note type="speaker">
            Anf. 55 ALLAN WIDMAN (fp):
          </note>
          <note>
            Herr talman! Jag har full respekt för det beredningsarbete som
            uppenbarligen pågår och som ska resultera i en infrastrukturproposition
            till hösten. Men jag vill ändå höra vad som kan vara regeringens
            ambitioner på området. I dag är det de facto på det sättet att
            mellan motsvarande storstäder som Stockholm och Göteborg ute i
            Europa, på den europeiska kontinenten, går tågresorna faktiskt
            mycket snabbare. Det är inte minst, som statsrådet själv understryker,
            av stor betydelse både för miljön och för den interna konkurrensen
            och den gemensamma marknaden.
          </note>
          <note>
            Min fråga är återigen, med respekt för propositionsarbetet: Vilken
            ambition har vi på det här området?
          </note>
          <note type="speaker">
            Anf. 56 Statsrådet ÅSA TORSTENSSON (c):
          </note>
          <note>
            Herr talman! Jag tror att det framgick av mitt svar till Allan
            Widman. Ambitionen är att skapa bättre förutsättningar för både
            gods- och persontransporter på järnväg. Det är därför som den
            här regeringen har valt att lägga mer resurser till Banverket
            för underhåll i befintlig budget 2008. Vi vet att det framför
            allt är i de tre största tätorterna, Göteborg, Stockholm och Malmö,
            som vi i dag har problem. Det bromsar upp hela systemet. Det är
            därför som Banverket prioriterar att arbeta med att förbättra
            banorna. Det handlar om att effektivisera, modernisera och öka
            kapaciteten på befintlig bana. Syftet med detta är att skapa bättre
            förutsättningar på befintlig bana här och nu. Men det förtar inte
            det arbete som också återkommer i infrastrukturpropositionen.
            Mycket måste göras på befintliga spår innan vi blickar framåt
            till nybyggnation eftersom det tar så lång tid.
          </note>
          <note>
            Socialt ansvar i bostadspolitiken
          </note>
          <note type="speaker">
            Anf. 57 HANNAH BERGSTEDT (s):
          </note>
          <note>
            Herr talman! I går rapporterade Kronofogdemyndigheten att 66
            barn har blivit vräkta sedan årsskiftet. Det ger allvarliga konsekvenser
            för dessa barn. De har ingen säng, få ägodelar och ingenstans
            att läsa läxan. Det medför rotlöshet och utsatthet.
          </note>
          <note>
            För att hindra detta behövs bland annat en social bostadspolitik
            där allmännyttan har en viktig roll, men i dag går egennyttan
            före allmännyttan. Det gemensamma bostadsbeståndet säljs ut i
            allt snabbare tempo. Kortsiktiga privata vinster går före möjligheten
            att föra en socialt ansvarstagande bostadspolitik.
          </note>
          <note>
            Jag vill fråga bostadsministern om hans inställning i frågan.
            Anser Mats Odell att bostadspolitiken ska ha ett socialt ansvar?
          </note>
          <note type="speaker">
            Anf. 58 Statsrådet MATS ODELL (kd):
          </note>
          <note>
            Herr talman! Bostadspolitikens förnämsta uppgift är att se till
            att människor har en bostad. Jag var tidigare inne på en fråga
            som Egon Frid ställde om att bostadsköerna har växt under det
            socialdemokratiska regeringsinnehavet. Bara här i Stockholm är
            det 230 000 människor som står i bostadskö nu. Det är inte en
            bra social miljö. Nu vet vi att alla inte saknar tak över huvudet
            så är det ju inte men man söker en bostad, och man står i bostadskö.
          </note>
          <note>
            Vi kan titta på det här lite mera generellt. Det ligger i Hannah
            Bergstedts fråga. Vi ser då att det här har försämrats också ute
            i landet. I början av förra mandatperioden var det 61 kommuner
            som anmälde att det rådde bostadsbrist. När Socialdemokraterna
            lämnade ifrån sig regeringsmakten var det 122 kommuner som anmälde
            att det rådde bostadsbrist. Är det en social bostadspolitik? I
            dessa 122 kommuner bor 60 procent av Sveriges befolkning.
          </note>
          <note>
            Svaret på Hannah Bergstedts fråga är att en social bostadspolitik
            uppnås genom att det produceras mer bostäder, och det är det som
            vår politik nu inriktar sig på.
          </note>
          <note type="speaker">
            Anf. 59 HANNAH BERGSTEDT (s):
          </note>
          <note>
            Herr talman! Är det inte dags att Mats Odell börjar prata om
            sin egen bostadspolitik i stället för att fastna i vad Socialdemokraterna
            gjort och inte gjort? Eller är det bristen på bostadspolitik som
            gör att Mats Odell uppehåller sig vid vad Socialdemokraterna inte
            har gjort eller har gjort?
          </note>
          <note>
            Låt mig rekommendera bostadsministern att besöka Hjällbo, där
            det allmännyttiga bostadsföretaget tar ett socialpolitiskt ansvar.
            Man har inrättat någonting som man kallar för inkassopromenader,
            vilket har lett till att antalet vräkningar är nere på ett minimum.
          </note>
          <note>
            Regeringspartierna har som bekant tagit bort målet om en social
            bostadspolitik och bytt ut det mot ett mål om att det är konsumenternas
            efterfrågan som ska vara styrande. Ingår människor i svåra ekonomiska
            situationer bland dem som kan efterfråga en bostad på en borgerlig
            bostadsmarknad, Mats Odell?
          </note>
          <note type="speaker">
            Anf. 60 Statsrådet MATS ODELL (kd):
          </note>
          <note>
            Herr talman! Man kan alltid ha en diskussion om målformuleringar.
            Jag har haft det flera gånger med ledamöter här i kammaren om
            just målformuleringarna för bostadspolitiken. Om de hade förändrat
            verkligheten för de 230 000 som står i bostadskö här hade saken
            varit ganska enkel. Det handlar i stället om den konkreta politiken.
          </note>
          <note>
            Många har väl trott att subventioner av produktion av bostäder
            skulle vara genvägen till en social bostadspolitik, men det visar
            sig att även en nyproducerad lägenhet från den gamla regeringens
            period med subventionerad hyra en tvåa ofta har en hyra, med subventioner,
            på runt 5 0006 000 kronor och över det i månaden. Det är alltså
            inte en möjlighet att genom att ge skattepengar till redan mycket
            vinstrika byggföretag lösa detta, utan man bör i stället satsa
            på att hjälpa dem som behöver hjälp för att kunna efterfråga en
            bostad.
          </note>
          <note>
            Det har den här regeringen gjort genom att införa hyresgarantier
            och förvärvsgarantier, och vi har en mängd andra förslag som kommer
            framöver. Bland annat vill vi stärka hyresrättens ställning och
            se till att den kan utvecklas i det här landet. Det är också en
            mycket viktig del av vår jobbpolitik att man kan hitta en bostad
            där man hittar ett jobb.
          </note>
          <note>
            Kårobligatoriet
          </note>
          <note type="speaker">
            Anf. 61 LAGE RAHM (mp):
          </note>
          <note>
            Herr talman! Jag skulle vilja ställa en fråga till Lars Leijonborg.
            Den gäller kårobligatoriet.
          </note>
          <note>
            Vi är mycket glada över att det nu äntligen verkar som att vi
            kommer att få föreningsfrihet även för studenter, och vi är också
            positiva till det förslag som i går presenterades från den utredning
            som vi i riksdagen var ganska eniga om att tillsätta.
          </note>
          <note>
            Jag hoppas att Lars Leijonborg vill fortsätta med idén om att
            vi ska ha ett starkt studentinflytande och att han även vill se
            att studentkårerna ska kunna ha en social verksamhet. Jag vill
            också tacka Lars Leijonborg för att han verkar inse vikten av
            att ha en bred överenskommelse, som han sade på presskonferensen
            i går.
          </note>
          <note>
            Men jag blev lite bestört när jag fick läsa att den moderate
            riksdagsledamoten och ledamoten av utbildningsutskottet Oskar
            Öholm inte verkar inse vikten av kårernas verksamhet och menar
            att man inte ska ge några statliga pengar till det här.
          </note>
          <note>
            Då vill jag fråga Lars Leijonborg hur han ser på frågan om det
            ska vara någon statlig finansiering och vad som är regeringens
            linje.
          </note>
          <note type="speaker">
            Anf. 62 Statsrådet LARS LEIJONBORG (fp):
          </note>
          <note>
            Herr talman! Oskar Öholm har inte möjlighet att svara just i
            den här diskussionen. Det kanske går att hitta former för en sådan
            dialog.
          </note>
          <note>
            Det här är inte den allra viktigaste frågan på mitt område, men
            ändå känns det för mig väldigt bra att det här nu har kommit.
            Jag har under min tid i politiken fått uppleva att kollektivanslutningen
            till Socialdemokraterna har upphört. Jag har fått uppleva att
            kyrkan har skilts från staten. Det skulle vara väldigt tillfredsställande
            att få göra ett hat trick , som det heter i fotboll, och få uppleva
            även att den här kollektivanslutningen försvinner.
          </note>
          <note>
            Jag har aldrig trott att det kommer att bli helt gratis. Det
            blir väl sannolikt inte 100 procent av studenterna som i fortsättningen
            kommer att bli medlemmar i studentkårerna, så det blir en minskning
            av de ekonomiska resurserna, och eftersom kårerna utför en hel
            del viktigt arbete kan det bli aktuellt med någon form av statsbidrag.
            Hur stort det ska vara är alldeles för tidigt att yttra sig om,
            men i princip håller jag med utredaren om att det kan bli aktuellt
            med statsbidrag ja.
          </note>
          <note type="speaker">
            Anf. 63 LAGE RAHM (mp):
          </note>
          <note>
            Herr talman! Jag tolkar det så att regeringen anser att man faktiskt
            ska ha statsbidrag till kårernas verksamhet, att de är viktiga,
            att vi också tillsammans här i riksdagen kan försöka komma fram
            till ett bra förslag om hur de ska avskaffas med bakgrund i den
            utredning som har skett och att Moderaterna, i den mån de nu skulle
            vara emot det här statsbidraget, inte kommer att kunna stoppa
            det, utan det kommer ni att driva igenom. Är det korrekt uppfattat,
            Lars Leijonborg?
          </note>
          <note type="speaker">
            Anf. 64 Statsrådet LARS LEIJONBORG (fp):
          </note>
          <note>
            Herr talman! Det är intressant att den här frågan, som ju har
            varit väldigt kontroversiell i årtionden, för att inte säga århundraden,
            när den har behandlats i riksdagen den här mandatperioden har
            varit mycket mindre laddad. Precis som frågeställaren sade var
            det ett enhälligt utskottsbetänkande nu senast om denna fråga.
            Det vore ju väldigt bra om vi kunde ta itu med det här i bred
            enighet. Det är jag mycket intresserad av.
          </note>
          <note>
            Sedan blir det lite svårt att veta vilka statsbidrag som behövs.
            Om det skulle bli så att 0 procent går med i kårerna, ja, då blir
            det väldigt illa. Det som utredaren har föreslagit bygger på att
            nästan inga studenter i fortsättningen frivilligt kommer att gå
            med. Statsbidraget kommer att bli nästan lika stort som den summa
            som nu betalas in i kåravgifter. Det tror jag möjligen är väl
            pessimistiskt.
          </note>
          <note>
            Nu ska vi remittera detta, och sedan blir det en budgetförhandling.
            Därefter ska vi lägga fram ett förslag om detta.
          </note>
          <note>
            Vård för vuxna papperslösa
          </note>
          <note type="speaker">
            Anf. 65 GÖTE WAHLSTRÖM (s):
          </note>
          <note>
            Herr talman! Precis som statsrådet Billström tidigare sade har
            regeringen nyligen inlämnat en lagrådsremiss vad gäller vård till
            så kallade papperslösa. Under gårdagen genomfördes i riksdagen
            en hearing där bland annat frågan om papperslösas situation och
            även denna lagrådsremiss lyftes fram. Från flera sakkunniga, bland
            annat Bengt Westerberg, Daniel Tarschys med flera, markerades
            att den lagrådsremiss som avlämnats utöver den kodifiering av
            gällande praxis som regeringen vill genomföra innebär en radikal
            försämring för vuxna papperslösa.
          </note>
          <note>
            Min fråga till statsrådet Billström blir därför: Är detta att
            betrakta som en fadäs i hanteringen, eller är förslaget att försämra
            sjukvården för vuxna papperslösa en medveten handling från regeringen,
            och i så fall varför?
          </note>
          <note type="speaker">
            Anf. 66 Statsrådet TOBIAS BILLSTRÖM (m):
          </note>
          <note>
            Herr talman! Den lagrådsremiss om lag om vård av asylsökande
            med flera som nu är inlämnad till Lagrådet har som syfte att kodifiera
            den redan befintliga överenskommelsen mellan å ena sidan Sveriges
            Kommuner och Landsting, tidigare Kommunförbundet och Landstingsförbundet,
            och å andra staten. Det är syftet med den här lagrådsremissen.
          </note>
          <note>
            Det görs därför att annars kommer den 1 juli, då den här överenskommelsen
            löper ut, ett mycket stort antal människor inte att kunna erbjudas
            vård därför att man inte kommer att ha principer för överföring
            av pengar mellan stat och de här intressenterna.
          </note>
          <note>
            Jag bedömer detta som ett subjektivt påstående, måste jag säga,
            eftersom det aldrig har varit avsikten att försämra eller förändra
            det som nu kodifieras, att påstå att någonting sådant skulle vara
            för handen. Syftet med lagrådsremissen är tvärtom att styra upp
            de här frågorna så att människor inte faller mellan stolarna.
          </note>
          <note>
            Jag tycker att det vore djupt olyckligt om man skulle få en sådan
            situation att alla de människor som faktiskt är berättigade till
            vård som asylsökande inte skulle kunna få detta efter den 1 juli
            om ersättningssystemen inte var klara.
          </note>
          <note type="speaker">
            Anf. 67 GÖTE WAHLSTRÖM (s):
          </note>
          <note>
            Herr talman! Precis som statsrådet sade var ambitionen från regeringens
            sida att kodifiera gällande praxis. Nu visar det sig när man läser
            igenom och begrundar de handlingar som gått till Lagrådet att
            man på ett område gör en radikal förändring, alltså inte en kodifiering
            utan en försämring när det gäller just papperslösa vuxna.
          </note>
          <note>
            Därför kvarstår frågan: Är det att betrakta som en fadäs eller
            är det en medveten handling från regeringens sida, och i så fall
            varför?
          </note>
          <note type="speaker">
            Anf. 68 Statsrådet TOBIAS BILLSTRÖM (m):
          </note>
          <note>
            Herr talman! Formuleringen nu visar det sig antyder att när Göte
            Wahlström läser lagrådsremissen tolkar han den uppenbarligen på
            det viset. Det gör däremot inte regeringen, utan jag vill med
            bestämdhet hävda det som jag sade i mitt tidigare svar, nämligen
            att syftet med lagrådsremissen är ingenting annat än att kodifiera
            den uppgörelse som redan finns mellan Sveriges Kommuner och Landsting
            å den ena sidan och staten å den andra. Det är angeläget.
          </note>
          <note>
            Jag hoppas att också Göte Wahlström och Socialdemokraterna tycker
            att det är angeläget att den som ställer upp och är inskriven
            i vårt system som asylsökande kan erbjudas den vård som han eller
            hon är berättigad till. Om inte lagrådsremissen, och framför allt
            den proposition som lagrådsremissen kommer att ge upphov till,
            kan läggas på riksdagens bord och beslutas om blir läget mycket
            prekärt. Därför är regeringens ambition att inte fördröja detta
            ytterligare utan i stället genomföra den lagstiftning som är planerad.
          </note>
          <note>
            Finansieringen av infrastrukturen
          </note>
          <note type="speaker">
            Anf. 69 PIA NILSSON (s):
          </note>
          <note>
            Herr talman! I början av året skrev finansminister Anders Borg
            och infrastrukturminister Åsa Torstensson en gemensam artikel
            i Dagens Nyheter om att infrastrukturen kommer att prioriteras
            i höst och finansieringen ska ske på ett ansvarsfullt sätt. Några
            veckor senare kunde vi i Dagens Eko höra infrastrukturministern
            säga att statens pengar inte räcker till. I stället vill regeringen
            att kommuner och företag ska vara med och betala för de vägar
            och järnvägar de vill ha.
          </note>
          <note>
            Därför vill jag fråga om finansminister Anders Borg tycker att
            det är rimligt att kommuner ska behöva välja mellan att bygga
            väg eller skola, att bygga servicehus eller järnväg. Är det vad
            finansministern kallar ansvarsfull finansiering? Och vad innebär
            det för många av våra mindre kommuner, som inte har de resurser
            som krävs för att vare sig bygga väg eller järnväg, trots att
            behovet kan vara skriande stort?
          </note>
          <note>
            Slutligen: Tror finansministern verkligen att företag står på
            kö för att få finansiera infrastruktur med mindre än att de får
            rejäl avkastning på insatt kapital?
          </note>
          <note type="speaker">
            Anf. 70 Finansminister ANDERS BORG (m):
          </note>
          <note>
            Herr talman! I Pia Nilssons fråga ligger underförstått att det
            under den socialdemokratiska tiden varken satsades på väg eller
            skola. På båda dessa områden har vi nämligen eftersatta behov.
          </note>
          <note>
            Det är klart att vi ska göra en bred satsning på infrastruktur.
            Infrastruktur är ett sätt att få människorna närmare varandra,
            företagen närmare sina kunder, medborgarna närmare arbetsplatserna.
            Infrastruktur är en viktig del av en offensiv tillväxtpolitik.
            Nu är vi i den sitsen att vi har en viss dämpning i ekonomin.
            Än så länge ser vi ut att alltjämt ha mycket starka offentliga
            finanser, och i ett sådant läge har vi goda förutsättningar att
            kunna göra en betydande satsning på infrastrukturen.
          </note>
          <note>
            Det centrala är att det ska byggas vägar, det ska byggas järnvägar,
            det ska underhållas, det ska nyinvesteras för att tillväxten ska
            bli bättre i Sverige. Man skapar inte mer resurser genom att tricksa
            med finansieringsformer, upplåningar och olika bokstavskombinationer.
            Det centrala är att vi ska ta fram anslagsmedel för att investera
            i vägar eftersom det är bra för tillväxt och välfärd i Sverige.
          </note>
          <note type="speaker">
            Anf. 71 PIA NILSSON (s):
          </note>
          <note>
            Herr talman! Jag tycker nog att Anders Borg gjorde sitt yttersta
            för att slingra sig ur frågan.
          </note>
          <note>
            Är det inte så, Anders Borg, att du helt enkelt satt sprätt på
            pengarna och att det därför inte finns några pengar kvar till
            infrastruktur? Du har sänkt skatterna med 70 miljarder. Sedan
            slår du dig för bröstet och säger att ni satsat 10 miljarder på
            infrastruktur och 70 på skatter, så nu är pengarna slut.
          </note>
          <note>
            Jag menar att finansministerns och regeringens politik leder
            till att staten inte klarar av att leva upp till sitt åtagande
            när det gäller infrastruktur och därför i stället tvingar kommuner
            och företag att betala. Samtidigt gör regeringen allt som står
            i dess makt för att kommuner ska avknoppa och privatisera stora
            delar av sin verksamhet inom skola, vård och omsorg.
          </note>
          <note>
            Vad är det som gäller, Anders Borg? Spår, men inte skola? Väg,
            men inte vård? Jag vore tacksam om finansministern kunde förklara
            för mig, åhörarna och alla tv-tittarna hur detta hänger ihop.
          </note>
          <note type="speaker">
            Anf. 72 Finansminister ANDERS BORG (m):
          </note>
          <note>
            Herr talman! Det ligger i Pia Nilssons fråga en något missriktad
            förståelse av hur ekonomin hänger ihop.
          </note>
          <note>
            Vi har sänkt skatterna rejält. Det gör att vanliga människor
            får ut mer av att arbeta och att arbetsmarknaden fungerar bättre.
            Därför har utanförskapet minskat med 130 000. Bara under 2007
            har 130 000 människor kommit tillbaka till arbetsmarknaden från
            ett långvarigt utanförskap. Det är klart att det lättar upp finansieringsbördan
            i de offentliga finanserna.
          </note>
          <note>
            Vi kan nu se en dämpning i svensk ekonomi, och alltjämt förblir
            de offentliga utgifterna låga och utvecklas till och med bättre
            än vi hade räknat med. Det är genom en offensiv sysselsättningspolitik
            vi lägger grunden för mer satsningar på kunskap i skolan, mer
            trygghet i vården, bättre vägar och mer resurser till forskning.
          </note>
          <note>
            Det är så en modern och offensiv tillväxtpolitik ser ut. Därför
            lägger vi tyngdpunkten där, nu när vi steg för steg för Sverige
            tillbaka mot full sysselsättning.
          </note>
          <note>
            Bostadssituationen för asylsökande
          </note>
          <note type="speaker">
            Anf. 73 BORIANA ÅBERG (m):
          </note>
          <note>
            Herr talman! Min fråga går till migrationsminister Tobias Billström.
          </note>
          <note>
            I det civila arbetar jag som socialsekreterare i Helsingborg,
            och jag och mina kolleger har märkt ett oroande fenomen särskilt
            de senaste två åren. Asylsökande, som ofta är familjefäder, kommer
            till Helsingborg och blir inneboende hos släktingar, eller också
            händer det att tio män skriver in sig i en etta. När de får uppehållstillstånd
            kommer även deras fruar och barn, och då blir bostadssituationen
            ohållbar. Det finns lägenheter på 50 kvadratmeter där 1015 personer
            trängs.
          </note>
          <note>
            Detta skapar enorma problem inte bara för föräldrarna och barnen
            utan även för socialtjänsten, som inte har möjlighet att erbjuda
            vare sig ändamålsenliga bostäder, krisstöd eller föräldrastöd
            i den utsträckning som vore önskvärd.
          </note>
          <note>
            Jag undrar vad migrationsministern gör för att lösa dessa problem.
          </note>
          <note type="speaker">
            Anf. 74 Statsrådet TOBIAS BILLSTRÖM (m):
          </note>
          <note>
            Herr talman! De exempel som Boriana Åberg lyfter fram visar på
            en grundläggande anledning till varför regeringen lagt fram förslaget
            om att införa försörjningskrav vid anhöriginvandring, det vill
            säga ett krav om att både ha en ordnad lön, en tryggad försörjning,
            och en ordnad bostad innan de kommer till Sverige. På det viset
            kan man, bokstavligt talat, bygga bort dessa problem. Man kan
            redan från början ställa upp en tydlig kravprofil och se till
            att människor kommer till förhållanden som innebär att de inte
            behöver trängas i lägenheter, vilket ju skapar utanförskap och
            segregation och slutligen kanske leder till det värsta av allt,
            nämligen ungdomskriminalitet och riktig kriminalitet. Barn och
            ungdomar som växer upp under sådana förhållanden får inte rimliga
            levnadsvillkor.
          </note>
          <note>
            Det är viktigt att understryka det som Boriana Åberg säger. Alltför
            många av landets kommuner har haft dessa problem. Alltför många
            människor har tvingats växa upp under sådana förhållanden. Nu
            är regeringen på väg att ändra på det, och det känns väldigt bra.
          </note>
          <note type="speaker">
            Anf. 75 BORIANA ÅBERG (m):
          </note>
          <note>
            Herr talman! Jag tackar för svaret. Det var mycket bra att få
            höra det.
          </note>
          <note>
            Samkanalisering av elnät och bredband
          </note>
          <note>
            Anf. 76 HELENE PETERSSON i Stockaryd (s):
          </note>
          <note>
            Herr talman! Jag vill ställa min fråga till infrastrukturminister
            Åsa Torstensson.
          </note>
          <note>
            Jag har nyligen ställt en skriftlig fråga till infrastrukturministern
            om samkanalisering av elnät och bredband. Det gjorde jag efter
            förfrågan från mitt hemlän, Jönköping, och utifrån det pressmeddelande
            som infrastrukturministern skickade ut för ett år sedan, närmare
            bestämt den 22 februari 2007.
          </note>
          <note>
            I meddelandet står att regeringen givit länsstyrelser med flera
            i uppdrag att verka för att bredband läggs ned samtidigt med annan
            infrastruktur, framför allt när elnät grävs ned, samt att regeringen
            samma dag beslutat om finansiellt stöd för detta arbete. Svaret
            på min skriftliga fråga, som jag fick av statsrådet nu i veckan,
            är att beredning pågår av ärendet i Regeringskansliet.
          </note>
          <note>
            Min fråga är varför statsrådet skickar ut ett pressmeddelande,
            där allt verkar klappat och klart, när frågan i själva verket
            inte är färdigberedd ett helt år senare?
          </note>
          <note type="speaker">
            Anf. 77 Statsrådet ÅSA TORSTENSSON (c):
          </note>
          <note>
            Herr talman! Medfinansiering till kanalisering ligger i 2008
            års budget, och därför pågår det arbetet nu i Regeringskansliet.
            Under 2008 använder vi de resurser som är avsatta i 2008 års budget,
            det vill säga de 75 miljoner som är till för att göra smarta nedgrävningar
            och mer robusta nät. Därav det svar som jag gett Helene Petersson
            på hennes skriftliga fråga.
          </note>
          <note>
            Anf. 78 HELENE PETERSSON i Stockaryd (s):
          </note>
          <note>
            Herr talman! Ja, jag har kunnat följa det i budgeten. Frågan
            var dock varför man ett helt år i förväg skickar ut ett pressmeddelande
            där allt verkar klappat och klart. Problemet är ju att kommuner,
            företag och länsstyrelser känner sig lurade och undrar varför
            de här pengarna inte har kommit.
          </note>
          <note>
            Ett annat problem är att man faktiskt nästan har grävt färdigt
            i dag. Vi hade en storm som hette Gudrun och en som hette Per
            som raserade väldigt mycket av elnäten. Där har elbolagen jobbat
            för högtryck. Det här kommer om inte i sista minuten så i alla
            fall i näst sista minuten.
          </note>
          <note>
            Om man såg den här problematiken för ett år sedan och såg att
            det behövde göras någonting, varför hade man då inte förordningen
            klar den 1 januari så att man kunde trycka på knappen när pengarna
            ramlade in och arbetet ute på länsstyrelserna kunde sätta i gång?
          </note>
          <note type="speaker">
            Anf. 79 Statsrådet ÅSA TORSTENSSON (c):
          </note>
          <note>
            Herr talman! Anledningen är att den här regeringen såg vikten
            av att prioritera just en kanalisering och att nyttja situationen
            för att kunna gräva ned nät samtidigt som man gräver ned elledningar.
            Det gäller ju hela landet. Nedgrävningar och grävarbete pågår
            i hela landet. Det har därmed samband med det budgetarbete som
            naturligtvis resulterade i 2008 års budget.
          </note>
          <note>
            Det är av den anledningen som jag vill hävda att den här regeringen
            såg de sambanden. Därför lade vi till ytterligare resurser som
            kan användas av länsstyrelserna under 2008 just för smarta nedgrävningar
            och robusta nät.
          </note>
          <note>
            Bostadspolitiken och rörligheten på arbetsmarknaden
          </note>
          <note type="speaker">
            Anf. 80 GUNNAR SANDBERG (s):
          </note>
          <note>
            Herr talman! Om några år har vi stora ungdomskullar som ska ut
            på arbetsmarknaden. Rörlighet mellan arbetsplatser är en utveckling
            som bejakas i dag. För att man ska kunna flytta från en ort till
            en annan behövs en bostad. I storstadsregioner, där jobben finns,
            finns inga lediga hyresbostäder. Allmännyttiga bostäder privatiseras
            i allt snabbare takt. Ska man ha någonstans att bo är man tvungen
            att köpa sin lägenhet till mycket höga priser. Har man inga pengar,
            som till exempel de ungdomar som ska ut, är man tvungen att bo
            i andra eller tredje hand. Regeringens bostadspolitik, eller rättare
            sagt brist på bostadspolitik sätter effektivt stopp för rörligheten
            på arbetsmarknaden.
          </note>
          <note>
            Min fråga till bostadsminister Mats Odell är: Vad avser bostadsministern
            att göra för att sätta fart på byggandet av hyresbostäder?
          </note>
          <note type="speaker">
            Anf. 81 Statsrådet MATS ODELL (kd):
          </note>
          <note>
            Herr talman! Gunnar Sandberg tar upp en väldigt viktig fråga.
            Den har varit uppe tidigare här. Hur åstadkommer vi ett ökat bostadsbyggande
            mot bakgrund av att Sverige har legat i bottenslammet bland bostadsbyggande
            nationer, kan man säga.
          </note>
          <note>
            Om vi jämför med Norge och Finland kan vi se att de har byggt
            dubbelt så mycket som vi har gjort i Sverige under ganska lång
            tid. I Norge bygger de ungefär lika många bostäder som vi för
            en hälften så stor befolkning. Då frågar Gunnar Sandberg vad vi
            ska göra åt detta.
          </note>
          <note>
            Vi ska naturligtvis ändra på den politik som har förts. Det går
            inte att med subventioner få fram bostäder. Det innebär bara att
            de som bygger väntar på subventioner. De väntar på förslag om
            nya subventioner. Det som behövs är långsiktigt hållbara och stabila
            spelregler och planeringsförutsättningar för bostadsmarknaden.
            Det är precis vad byggherrarna efterfrågar, alltifrån de kommunala
            bostadsföretagen och Sveriges fastighetsägare till byggföretag.
            Det är stabila spelregler.
          </note>
          <note>
            Det finns inga subventioner och det kommer inte att komma några
            nya subventioner. Bygg de bostäder som efterfrågas på marknaden!
            Det är det recept som vi arbetar efter.
          </note>
          <note type="speaker">
            Anf. 82 GUNNAR SANDBERG (s):
          </note>
          <note>
            Herr talman! Vi som sitter här har ju hört vad bostadsminister
            Mats Odell har sagt. Han har skyllt mycket på den förra regeringen
            och dess bostadspolitik. Men den förra regeringen satte även upp
            mål och uppnådde målen med råge.
          </note>
          <note>
            Från bostadsminister Mats Odell kommer inte många egna idéer
            om hur man ska lösa problemen, utan ni skyller på den förra regeringen.
            Det vi har hört är ägarlägenheter. Men jag tror ju inte att ägarlägenheterna
            kommer att bli så väldigt många. De kommer absolut inte att lösa
            bostadsbekymren för de här ungdomarna.
          </note>
          <note>
            Man märker också att antalet hyresrätter håller på att minska.
            Det kommer inte att byggas några hyresrätter. De byggs fortfarande,
            men jag har varit i Göteborg och jag har varit i Umeå och alla
            säger att det inte går att bygga hyresrätter med nuvarande politik.
            Det är kanske framför allt hyresrätter som ungdomarna kommer att
            efterfråga. Det kanske är en hyresrätt man först kommer att flytta
            in i.
          </note>
          <note>
            Min fråga till bostadsminister Mats Odell kvarstår: Har du några
            egna lösningar på bostadsproblematiken?
          </note>
          <note type="speaker">
            Anf. 83 Statsrådet MATS ODELL (kd):
          </note>
          <note>
            Herr talman! Vi har lagt fram en bostadspolitisk proposition
            där vi ändrade på den gamla politiken och införde stabila planeringsförutsättningar
            för bostadsbyggande. Att bygga fastigheter är en mycket långsiktig
            verksamhet.
          </note>
          <note>
            Gunnar Sandberg må inte tro på ägarlägenheter, men jag kan berätta
            hur läget är i Norge. 24 procent av bostäderna i Norge är hyresrätter.
            20 procent av de 24 är ägarlägenheter. Det är ägarlägenheterna
            som har bidragit väldigt mycket till det mycket mer omfattande
            bostadsbyggandet i Norge än i Sverige. Det må Gunnar Sandberg
            tro eller inte tro på, men så är det faktiskt.
          </note>
          <note>
            I Sverige finns det 1,7 miljoner hyresrätter i dag. Det är 70
            procent av flerbostadsbeståndet. Ryktet om hyresrättens död är
            betydligt överdrivet.
          </note>
          <note>
            Det andra jag vill säga är att vi ska vidta konkreta åtgärder
            för att utveckla hyresrätten i Sverige. Det arbetar vi med på
            Finansdepartementet och i Regeringskansliet. Vi kommer att återkomma
            med konkreta förslag om detta.
          </note>
          <note>
            Studiestöd till vuxna utvecklingsstörda
          </note>
          <note type="speaker">
            Anf. 84 YVONNE ANDERSSON (kd):
          </note>
          <note>
            Herr talman! Jag har en fråga till statsrådet Leijonborg.
          </note>
          <note>
            Socialdemokraterna tog under sin regeringsperiod bort studiestödet
            för den allra svagaste gruppen i samhället, nämligen de utvecklingsstörda.
            Det har gjort att många vuxna utvecklingsstörda i dag inte har
            en chans att gå på folkhögskola och därmed upprätthålla sina kvaliteter
            så att de kan ta ett arbete efteråt.
          </note>
          <note>
            Min fråga till statsrådet Leijonborg är om han vill medverka
            till att dessa människor så småningom får tillbaka ett studiestöd
            som gör det möjligt för dem att återigen få träda in på en folkhögskola.
          </note>
          <note type="speaker">
            Anf. 85 Statsrådet LARS LEIJONBORG (fp):
          </note>
          <note>
            Herr talman! Det den förra regeringen gjorde, som fick stöd av
            den dåvarande oppositionen ska vi väl vara ärliga och säga, var
            att lägga fast en princip, nämligen att ingen person ska kunna
            få två stöd samtidigt. Vi talar alltså om en grupp som får förtidspension,
            sjuk- och aktivitetsersättning. De individerna skulle inte därutöver
            också få studiestöd. Dock kan de, om de vill, välja studiestöd
            och avstå från sjuk- och aktivitetsersättningen.
          </note>
          <note>
            Det där är en rimlig princip. Men det har i vissa enskilda fall
            givit upphov till väldigt oönskade konsekvenser. Det finns i varje
            fall risk för sådana oönskade konsekvenser.
          </note>
          <note>
            Det är flera statsråd som är involverade i detta, Maria Larsson
            som är handikappminister och Cristina Husmark Pehrsson som har
            hand om förtidspensionssystemet. Vi samråder om detta. Jag har
            givit mina myndigheter i uppdrag att undersöka hur det ligger
            till. Jag har sagt i riksdagen flera gånger att vi följer detta
            och kommer att återkomma med förslag om det är nödvändigt.
          </note>
          <note type="speaker">
            Anf. 86 YVONNE ANDERSSON (kd):
          </note>
          <note>
            Herr talman! Jag är väldigt glad för att regeringen tar tag i
            den här frågan.
          </note>
          <note>
            Om vi har svårt att höra behöver vi en hörapparat. De som har
            en utvecklingsstörning kan behöva träning både nu och då och kan
            därmed inte säga upp det boende de har och som pensionspengarna
            går till. Det är de facto den specifika situation som vuxna med
            utvecklingsstörning har.
          </note>
          <note>
            Det vår regering står för, som vi har ett gemensamt ansvar för,
            är att så många människor som möjligt ska ha chansen att arbeta
            och kunna upprätthålla sina kompetenser. Jag är väldigt nöjd med
            att regeringen har tagit ett ministerövergripande ansvar för att
            det ska lösa sig för den grupp människor i samhället som kanske
            bäst behöver vår hjälp.
          </note>
          <note type="speaker">
            Anf. 87 Statsrådet LARS LEIJONBORG (fp):
          </note>
          <note>
            Herr talman! Jag tackar för allt stöd. Det här berör inte så
            oerhört många individer. Men för dem det berör är det väldigt
            viktigt.
          </note>
          <note>
            Den förra regeringen har fått mycket kritik under den här frågestunden,
            säkert med all rätt, men jag tror inte att ens den förra regeringen
            hade för avsikt att den här förändringen skulle få till effekt
            att funktionshindrade människor som i dag har en meningsfull sysselsättning
            skulle förlora den. Handikappolitiken måste ju innebära att även
            människor med svåra funktionshinder ska erbjudas någon form av
            sysselsättning som är så meningsfull som möjligt. Ibland kan den
            ges på folkhögskolor.
          </note>
          <note>
            Det finns flera stödformer för att möjliggöra detta. Bland annat
            finns ett särskilt statsbidrag till folkhögskolor för att de ska
            erbjuda funktionshindrade meningsfull verksamhet.
          </note>
          <note>
            Vi håller på att gå igenom detta i detalj för att se hur stort
            problemet verkligen är, och om det är ett stort problem vad vi
            i så fall kan göra för att lösa det.
          </note>
          <note type="speaker">
            Anf. 88 FÖRSTE VICE TALMANNEN:
          </note>
          <note>
            Det fick bli slutrepliken i denna frågestund. Vi tackar de deltagande
            statsråden och ledamöterna för deras medverkan.
          </note>
          <note>
            10 § Utvidgad registerkontroll inom förskoleverksamhet, skola
            och skolbarnsomsorg
          </note>
          <note>
            Föredrogs
          </note>
          <note type="speaker">
            Anf. 89 ROSSANA DINAMARCA (v):
          </note>
          <note>
            Herr talman! Låt mig börja med att säga att det inte är en helt
            enkel fråga som vi ska avhandla här. Det är fråga om att vi föräldrar
            vill och ska känna oss trygga med i vems händer vi lämnar våra
            barn, men också om den personliga integriteten.
          </note>
          <note>
            I propositionen föreslår regeringen en utvidgning av personalkategorier
            i lagen om registerkontroll av personal inom förskoleverksamhet,
            skola och skolbarnsomsorg. Det gäller de som är anställda hos
            en annan arbetsgivare, till exempel en privat entreprenör eller
            annan kommunal förvaltning, men som erbjuds eller tilldelas arbete
            i verksamheten under omständigheter som liknar ett anställningsförhållande.
            Det ska också gälla lärarstudenter och vuxenstuderande som genomför
            sin verksamhetsförlagda utbildning samt deltagare i arbetsmarknadspolitiska
            program som genomför arbetspraktik och liknande.
          </note>
          <note>
            Vänsterpartiet anser att mer hänsyn måste tas till barns bästa,
            och vi har bland annat därför föreslagit att barnkonventionen
            antas som lag och betonat vikten av att genomföra barnkonsekvensanalyser
            vid alla politiska beslut. Samtidigt försvarar vi den personliga
            integriteten och har motsatt oss alla de lagförslag som innebär
            ökad övervakning och inskränkningar i den personliga friheten.
          </note>
          <note>
            I lagen om registerkontroll av personal inom förskoleverksamhet,
            skola och skolbarnsomsorg står dessa principer mot varandra. I
            avvägningen mellan barnens bästa och skyddet av den personliga
            integriteten har vi tidigare medverkat till att införa denna lag.
            Men registerkontroll får inte bli den enda åtgärden för att skydda
            barn från övergrepp, och vi anser att det behöver vidtas åtgärder
            för att stärka den personliga integriteten. Vänsterpartiet har
            i andra sammanhang lämnat förslag till hur skyddet av både barn
            och den personliga integriteten ska stärkas. Det handlar om prioriteringar
            av de ekonomiska resurserna, om information och kunskapsspridning,
            om viljan och förmågan att lyssna på barnen och tillerkänna dem
            inflytande samt om att frågan om barns rättigheter finns högt
            på den politiska dagordningen och ständigt debatteras och synliggörs.
            Landets kommuner och myndigheter har ett stort ansvar att omedelbart
            se till att socialtjänsten följer FN:s barnkonvention och undantagslöst
            tillämpar principen om barnets bästa.
          </note>
          <note>
            Vänsterpartiet var dessutom med och drev igenom förtydliganden
            av lagstiftningen vad gäller sexuella brott mot barn. Vi införde
            den nya brottsrubriceringen våldtäkt mot barn, som innefattar
            alla sexuella handlingar jämförbara med samlag som utförs mot
            barn under 15 år detta oavsett om barnet samtycker. Även vid andra
            sexualbrott mot barn har kravet på tvång tagits bort.
          </note>
          <note>
            Vi har för avsikt att återkomma med ytterligare förslag inom
            dessa områden och menar att det för närvarande inte är aktuellt
            att ytterligare skärpa kraven på registerkontroll i skolan och
            förskolan. Därför yrkar jag bifall till reservation 1.
          </note>
          <note>
            Även om jag och Vänsterpartiet inte vill utvidga registerkontrollen
            ännu mer kan jag inte låta bli att fundera över hur man har resonerat
            när man har vaskat fram de nya personalkategorierna som ska ingå
            eller inte. Varför lärarstudenter som verkar under handledare
            men inte skolskjutschaufförer? Varför arbetspraktikanter men inte
            elevers personliga assistenter?
          </note>
          <note>
            Herr talman! När lagen infördes fick Skolverket i uppdrag av
            regeringen att göra en uppföljning av hur lagen tillämpades. Rapporten
            Uppföljning av lagstiftningen om registerkontroll av personal
            inom förskoleverksamhet, skola och skolbarnsomsorg visade att
            överuttaget av registerutdrag var 300 procent. Under 2001 och
            2002 anställdes 75 000 i de berörda verksamheterna och antalet
            registerutdrag var 200 000. Enligt den enkätundersökning som genomfördes
            sade en stor andel av arbetsgivarna att de begärde in registerutdrag
            redan i samband med ansökan eller anställningsintervju. Detta
            överutnyttjande av registerutdrag skulle kunna lösas med bättre
            information menade Skolverket och publicerade, i samarbete med
            Rikspolisstyrelsen och Sveriges Kommuner och Landsting, en informationsskrift
            till stöd för dem som anställer personal i skolan.
          </note>
          <note>
            Inga ytterligare uppföljningar efter detta har gjorts. Ekot i
            Sveriges Radio rapporterade emellertid den 20 juli 2007 att det
            enligt Rikspolisstyrelsen har begärts ut 312 000 utdrag sedan
            2004. Det tyder på att överutnyttjandet har fortsatt trots att
            informationsinsatser har genomförts.
          </note>
          <note>
            Lagen säger tydligt att endast den som erbjuds anställning är
            skyldig att lämna ett registerutdrag, och detta behöver uppenbarligen
            förtydligas. Skolverket bör därför få ett uppdrag att göra ytterligare
            och återkommande uppföljningar samt att komma med förslag till
            åtgärder för att stävja missbruket. Varför är det orimligt eller
            oviktigt? Det svarar inte utskottets majoritet på, utan man drar
            till med gissningar om varför det har blivit så här. Vore det
            inte bättre att veta? Då är det i regel enklare att kunna åtgärda.
            Men majoriteten kanske helt enkelt inte är intresserad av att
            stävja den här typen av missbruk? Ett visst överuttag, medger
            utskottsmajoriteten, är inte orimligt. Men det här handlar inte
            om ett visst överuttag; det handlar om 300 procent.
          </note>
          <note>
            Vi i Vänsterpartiet är oroade över utvecklingen i det övervakningssamhälle
            vi bygger, att vi invaggar oss själva och andra i en falsk trygghet
            i stället för att genom andra åtgärder och satsningar öka tryggheten
            på riktigt. Trots registerutdrag har vi sett fall av övergrepp
            mot barn eftersom förövarna inte har varit dömda tidigare. Mer
            övervakning är således inte lösningen för att barnen i det här
            fallet ska vara trygga, och några sådana satsningar eller ansträngningar
            har jag tyvärr inte kunnat utläsa av majoritetens svar i det här
            betänkandet.
          </note>
          <note>
            Anf. 90 ULRIKA CARLSSON i Skövde (c):
          </note>
          <note>
            Herr talman! Vi debatterar nu inte ytterligare åtgärder för trygghet
            i skolan utan just utvidgad registerkontroll inom förskoleverksamhet,
            skola och skolbarnsomsorg.
          </note>
          <note>
            Varje dag går nästan alla barn i den svenska skolan. Många går
            i förskola och på fritidshem. För allianspartierna är det viktigt
            att den här verksamheten bedrivs i en säker miljö.
          </note>
          <note>
            Det var den 1 januari 2001 som registerkontroll infördes för
            alla som arbetar i de här verksamheterna, men det fanns redan
            då en diskussion om ytterligare personalkategorier, som då inte
            omfattades av lagen och där man inte hade möjlighet att följa
            upp om personen hade begått något brott som gjorde det olämpligt
            att arbeta med barn.
          </note>
          <note>
            Vad är då bakgrunden till att vi föreslår utvidgad registerkontroll
            inom förskoleverksamhet, skola och skolbarnsomsorg? Jo, förslaget
            syftar till att öka barnens skydd mot att utsättas för övergrepp
            eller kränkningar från personal som arbetar där. Vi ser det då
            som naturligt att man också låter det omfatta de människor som
            är just i den verksamhet det handlar om, och då inte endast vissa
            av dem utan alla. Jag ska inte räkna upp på vilket sätt det finns
            ju i propositionen men det handlar både om dem som arbetar där,
            är lärarstuderande eller är i arbetsmarknadsåtgärder, och om dem
            som arbetar i en annan kommunal förvaltning med annan huvudman
            och som bedriver liknande verksamhet. Det är viktigt att detta
            omfattas.
          </note>
          <note>
            Herr talman! Vi i majoriteten i utbildningsutskottet delar regeringens
            uppfattning att den registerkontroll som ska göras av personer
            som erbjuds anställning inom förskola, skola och skolbarnsomsorg
            bör utvidgas till att omfatta också dessa ytterligare kategorier.
          </note>
          <note>
            Jag tycker att det är en viktig diskussion som Rossana Dinamarca
            från Vänsterpartiet tar upp. Givetvis är det en balansgång mellan
            den personliga integriteten och kraven på barns skydd och säkerhet.
            Redan när man införde lagen 2001 tog man hänsyn till detta i så
            måtto att det var den sökande och den som blev erbjuden jobb som
            själv skulle begära utdrag ur registren och därmed skulle ha kontroll
            över vilka uppgifter som lämnades till den presumtiva arbetsgivaren.
            Precis som Rossana Dinamarca påpekade var det bara den som erbjöds
            anställning som skulle anmodas att inhämta utdrag. Ett sådant
            utdrag bör dessutom bara innehålla uppgifter som kan vara av betydelse
            vid lämplighetsprövning i syfte att förebygga övergrepp mot barn
            och ungdomar.
          </note>
          <note>
            Syftet har jag klargjort. Sveriges åtagande enligt barnkonventionen
            framhävs särskilt när den vuxnes integritet anses få stå tillbaka
            för barnens behov av skydd. Vi har sett att denna balansgång innebär
            att vi vill utöka inte själva registerkontrollen men väl antalet
            personalkategorier som omfattas av lagen. Det är alltså inte ett
            sätt att ytterligare bygga upp ett övervakningssamhälle, utan
            det handlar om att ta konsekvensen av hur en verksamhet ser ut
            och bedrivs, så att regelverket omfattar de olika personalkategorier
            som arbetar där.
          </note>
          <note>
            Vänsterpartiet begär i sin motion att Skolverket ska ges ytterligare
            uppföljningsuppdrag. Skolverket har ju gjort en uppföljning av
            detta. Vi ser det som naturligt att vi nu utvidgar personkretsen
            även om vi inte utökar lagen på det sättet. Självklart är detta
            en balansgång mellan kraven på barnens skydd och den personliga
            integriteten, men jag återkommer till att det är den vuxnes integritet
            får stå tillbaka när vi nu ökar antalet personalkategorier.
          </note>
          <note>
            Jag vill å allianspartiernas vägnar yrka bifall till utskottets
            förslag i betänkande UbU4 och avslag på motionerna.
          </note>
          <note type="speaker">
            Anf. 91 ROSSANA DINAMARCA (v) replik:
          </note>
          <note>
            Herr talman! Ulrika Carlsson säger att vi inte debatterar andra
            åtgärder utan bara registerkontrollen. Visst, men jag hade gärna
            sett att man i betänkandet hänvisade också till andra saker som
            man gör för att trygga barnen i de olika verksamheterna. I andra
            fall, till exempel när vi har talat om mer utbildning, mer personal
            eller utbyggd elevhälsa, har vi ju inte heller sett några åtgärder
            där man tänker göra satsningar. Därför tycker jag att det ändå
            är väsentligt att man kopplar ihop de här frågorna. De kan inte
            helt hållas isär. Vi skapar inte trygghet för barn bara genom
            att vi ökar antalet personalkategorier som genomgår registerkontroll.
          </note>
          <note>
            Detta för mig in på nästa synpunkt. Ulrika Carlsson säger att
            alla i verksamheterna förskola, skola och skolbarnsomsorg ska
            omfattas. Så är det ju inte. Man säger här vilka personalkategorier
            som inte omfattas. Elevers personliga assistenter ska inte omfattas.
            Avser regeringen och majoriteten att komma med ytterligare utökning
            av antalet personalkategorier?
          </note>
          <note>
            Jag kan inte hjälpa att jag tycker att det är ett problem att
            människor som har begått brott här handlar det inte bara om sexuella
            brott, utan det kan vara andra typer av brott också riskerar att
            inte få möjlighet att komma tillbaka. Man kan inte för alltid
            vara stämplad, särskilt inte om man jobbar i en verksamhet som
            inte direkt handlar om skolan men som kan ha beröring med skolan
            jag tänker till exempel på en vaktmästare som kommer och byter
            en lampa på en skola.
          </note>
          <note>
            Anf. 92 ULRIKA CARLSSON i Skövde (c) replik:
          </note>
          <note>
            Herr talman, barnens arbetsmiljö i förskola, skola och skolbarnsomsorg
            är naturligtvis oerhört viktig. Jag dristar mig ändå till att
            i denna replik förtydliga några av de satsningar som regeringen
            gör. Man fullföljer satsningen på 40 miljoner på förebyggande
            av mobbning i den svenska skolan. Det görs satsningar på en rad
            olika områden, men det är inte detta som betänkandet handlar om,
            utan betänkandet handlar om utvidgad registerkontroll.
          </note>
          <note>
            Man har gjort en bedömning och kommit fram till att de personkategorier
            som finns i betänkandet också är de man behöver ta med för att
            jämställa de olika kategorier som arbetar med barn och ungdomar
            och för att skapa en trygg miljö för barnen. Det har gjorts en
            avvägning. Det kommer alltid att finnas en gränsdragning mellan
            olika delar. Jag tycker att den är väl avvägd. Man har tittat
            just på den personliga integriteten, men man har tyckt att barnens
            skydd får gå i främsta rummet.
          </note>
          <note type="speaker">
            Anf. 93 ROSSANA DINAMARCA (v) replik:
          </note>
          <note>
            Herr talman! I det här replikskiftet skulle jag gärna vilja ta
            upp frågan om överuttag av registerutdrag. Som jag pekade på framhöll
            Skolverket detta i den rapport som man tog fram under 2002. Det
            är ganska länge sedan denna uppföljning gjordes. Det är därför
            vi tar upp att detta borde vara något återkommande. Det är inte
            tillräckligt med den uppföljning som gjordes då.
          </note>
          <note>
            Vi har sett de uppgifter som Ekot tog fram om antalet registerutdrag
            som hade tagits fram. Det finns uppenbarligen fortfarande ett
            stort överuttag.
          </note>
          <note>
            Jag vet också och det har både jag och Ulrika sagt i våra anföranden
            att det är först när anställning är på tal som registerutdrag
            ska kunna visas upp. Men vad gör vi då när arbetsgivare begär
            in det redan vid ansökan eller vill att det ska kunna visas upp
            vid en anställningsintervju? Det är detta som är problemet. Detta
            tycker vi att man borde göra en bättre uppföljning av.
          </note>
          <note>
            Informationen från Skolverket har uppenbarligen inte satt sig
            ute bland arbetsgivarna. Därför tycker vi att man måste ta tag
            i detta. Då är det lite svagt att bara hänvisa till något som
            gjordes 2002. Vi ser ju att bristerna fortfarande finns. Vad tänker
            Ulrika Carlsson och majoriteten göra åt det?
          </note>
          <note>
            Anf. 94 ULRIKA CARLSSON i Skövde (c) replik:
          </note>
          <note>
            Herr talman! Jag nämnde också att ett visst överuttag kanske
            är naturligt, men inte ett alltför stort. Nu är det i alla fall
            inte det som frågan gäller, utan det handlar om just utvidgningen
            av antalet personalkategorier. Det är det som frågan gäller.
          </note>
          <note>
            Det är klart att det när en ny lag införs kan bli en del otydligheter
            i början. Man kanske inte riktigt förstår på vilket sätt man ska
            tillämpa den. Detta tror jag kommer att förtydligas på olika sätt
            i och med att registerkontrollen nu utvidgas. En informationsåtgärd
            kommer givetvis att följa på detta, så att man talar om för arbetsgivare
            hur lagstiftningen nu ser ut. Det kommer givetvis också att informeras
            om att det är när en anställning är aktuell som det är aktuellt
            att begära ett registerutdrag.
          </note>
          <note type="speaker">
            Anf. 95 PETER HULTQVIST (s):
          </note>
          <note>
            Herr talman! Under den förra mandatperioden, när vi hade en socialdemokratisk
            regering, inleddes ett arbete med att utvidga registerkontrollen
            inom förskola, skola och skolbarnsomsorg. Syftet med det arbetet
            var att öka skyddet för barnen. Det hade varit alltför mycket
            av kränkningar och övergrepp mot barn som ägt rum inom förskolans
            och skolans verksamheter. Det anser vi är helt oacceptabelt, och
            det kräver inte minst starka förebyggande insatser.
          </note>
          <note>
            Just därför tycker vi också att det är rimligt att i dag utföra
            registerkontroll av dem som arbetar inom de här sektorerna, men
            det är också riktigt och rimligt att utvidga den här kontrollen
            till att gälla ytterligare personalkategorier som arbetar eller
            praktiserar inom förskola, skola eller skolbarnsomsorg.
          </note>
          <note>
            Våra åtaganden i förhållande till barnkonventionen måste vara
            vägledande för arbetet med barn. Barnkonventionen ger barnen rätt
            till trygghet, skydd mot övergrepp och utnyttjande av vilket slag
            det än må vara. Detta kombinerat med barnens behov av trygga och
            solida miljöer gör det rimligt att acceptera en viss inskränkning
            i vuxna personers integritet. Vi tycker alltså att det här är
            ett rimligt förslag.
          </note>
          <note>
            I konsekvens med de initiativ vi tog under vår regeringsperiod
            yrkar jag bifall till förslaget i utbildningsutskottets betänkande
            2007/08:UbU4.
          </note>
          <note type="speaker">
            Anf. 96 ROSSANA DINAMARCA (v) replik:
          </note>
          <note>
            Herr talman! Det här tror jag inte har hänt i våra debatter tidigare,
            men det kan vara kul.
          </note>
          <note>
            Precis som jag sade i mitt anförande har övergrepp förekommit
            även efter det att man införde den här registerkontrollen, med
            registerutdrag för viss personal inom förskola och skola och skolbarnsomsorg.
          </note>
          <note>
            På vilket sätt kan vi garantera detta? Jag tycker att det är
            lite av problemet när vi invaggar oss själva i den här falska
            tryggheten, att våra barn är i säker hamn bara vi har en utvidgad
            registerkontroll, bara alla kan uppvisa att de inte har begått
            några grova brott. Det tycker jag är att vara lite blind för det
            som faktiskt förekommer. Då är frågan mer: Vad ska vi göra åt
            det?
          </note>
          <note>
            Den andra delen gäller det som jag också ställde frågor om till
            Ulrika Carlsson. Det handlar om det överuttag som finns av registerutdrag.
            Eftersom Peter Hultqvist och Socialdemokraterna nu tillhör utskottsmajoriteten
            tycker jag att det är intressant att få veta hur man tänker sig
            att det missbruket ska stävjas. Jag hoppas att Peter inte avfärdar
            det så som Ulrika gjorde genom att säga: Ja, men det hör inte
            hit. Jag tycker nämligen att det gör det. Det är en lag som vi
            talar om. Det är rimligt att man också ser till att den följs
            upp och att detta sköts på ett riktigt sätt.
          </note>
          <note type="speaker">
            Anf. 97 PETER HULTQVIST (s) replik:
          </note>
          <note>
            Herr talman! När den här typen av händelser inträffar i barnomsorgen
            eller skolan är föräldrar och anhöriga och omgivningen oerhört
            upprörda. Det ställs då också olika krav på redovisning: Vad har
            gjorts för att undvika den här situationen?
          </note>
          <note>
            Jag kan garantera dig, om jag nu kan garantera dig någonting
            i det här sammanhanget, att det liksom inte finns någon gräns
            för vilken typ av förarbeten och åtgärder som man i det läget
            skulle vilja ha genomfört och gjort. Det är också så att både
            politiker och tjänstemän utsätts för ett oerhört hårt tryck.
          </note>
          <note>
            För mig är det barnens skydd som är det viktigaste. Det är där
            den grundläggande lojaliteten och solidariteten ligger. Jag tycker
            för min del att det är ett mycket enkelt vägval. Det här handlar
            alltså om bakgrunder, att i brottsregister kolla upp mord, dråp,
            grov misshandel, människorov, grovt rån och barnpornografi.
          </note>
          <note>
            Jag tycker faktiskt att den eventuella inskränkning som det här
            innebär i den personliga integriteten är ett mycket litet offer
            i jämförelse med vad det blir om ett barn utsätts för övergrepp.
            Jag kan inte garantera att den åtgärd som föreslås leder till
            att man inte kommer att uppleva sådant här i framtiden. Men vi
            måste göra allt för att undvika situationen, och frågan är: Vad
            har du för alternativ i praktiken?
          </note>
          <note type="speaker">
            Anf. 98 ROSSANA DINAMARCA (v) replik:
          </note>
          <note>
            Herr talman! Jag nämnde i mitt anförande en del åtgärder som
            vi tillsammans med Socialdemokraterna har varit med om att genomföra.
            Det gäller till exempel sexuella brott mot barn, där vi har förstärkt
            barns ställning i rättssammanhang väsentligt. Vi har även den
            här frågan omkring barnkonventionen. Vi vill att den ska gälla
            som lag i Sverige. Det finns alltså en rad åtgärder.
          </note>
          <note>
            Jag säger inte att vi har alla lösningar. Jag sade också att
            vi kommer att återkomma med ännu fler förslag än dem som vi redan
            har lagt fram i dag.
          </note>
          <note>
            Jag skulle också vilja fråga Peter Hultqvist hur man har tagit
            fram de här personalkategorierna. Eller är det så att även Peter
            Hultqvists nästa steg är att den här registerkontrollen ska utvidgas
            ännu mer? Annars funderar jag över hur man har tänkt när man har
            gjort de här avvägningarna. Varför omfattas en lärarstuderande
            som är under handledares ansvar och tillsyn till största delen
            men inte en elevs personliga assistent? Varför omfattas inte skolskjutschauffören
            eller människor som finns på familjedaghem och så vidare? Hur
            har man gjort den avvägningen? Och är det så att man avser att
            låta även de här människorna i framtiden omfattas av detta med
            registerutdrag?
          </note>
          <note type="speaker">
            Anf. 99 PETER HULTQVIST (s) replik:
          </note>
          <note>
            Herr talman! Jag tycker inte att det är något fel på de åtgärder
            som du räknar upp för att man på något vis ska bekämpa det här.
            Men de garanterar inte att sådana här saker inte kan inträffa.
          </note>
          <note>
            Vad vi försöker göra är alltså att gå så långt som möjligt, med
            den kunskap som finns i dag, för att hitta olika sätt att förebygga
            och bekämpa det här på ett tidigt stadium.
          </note>
          <note>
            Det finns ingen som kan säga att det här är det slutgiltiga i
            något sammanhang, utan här får verkligheten, vilka utfall det
            blir, utvärderingar och analyser avgöra vad fortsättningen blir.
          </note>
          <note>
            Det är alltid svårt att göra viktningar mellan olika personalkategorier.
            Men det är också oerhört enkelt att säga att den viktningen är
            fel och den viktningen är rätt och: Hur menar ni egentligen?
          </note>
          <note>
            Här gäller det att förebygga så långt som möjligt. Jag är beredd
            att acceptera en viss inskränkning i den personliga integriteten
            därför att jag tycker att det viktigaste är att vi gör allt för
            att det här inte ska hända barnen. Om vi kan undvika det bara
            vid ett tillfälle, vid två tillfällen eller vid några få tillfällen
            tycker jag faktiskt att det är värt det. Jag tycker att det resonemanget
            och det tänkandet är viktigare än de invändningar som du har.
          </note>
          <note>
            Överläggningen var härmed avslutad.
          </note>
          <note>
            11 § Forskning och forskarutbildning
          </note>
          <note>
            Föredrogs
          </note>
          <note type="speaker">
            Anf. 100 THOMAS STRAND (s):
          </note>
          <note>
            Herr talman! Vi socialdemokrater vill satsa betydligt mer på
            forskning. Vi vill agera nu och inte skjuta frågan framför oss.
            Hade vårt budgetförslag för innevarande år antagits hade universitet
            och högskolor haft ytterligare 400 miljoner kronor till forskning.
            Det hade gjort skillnad. Vi hade haft ytterligare 100 miljoner
            kronor till småföretagarsatsningen Forska och väx.
          </note>
          <note>
            Totalt sett har vi socialdemokrater ett forskningsanslag som
            är 2 miljarder kronor högre än den borgerliga regeringens under
            innevarande fyraårsperiod. Utöver detta föreslår vi ett investerings-
            och forskningsprogram inom energipolitiken på totalt 2 ½ miljard
            kronor under åren 2009 och 2010.
          </note>
          <note>
            Jag kan således konstatera att det föreligger en väsentlig skillnad
            i ambitionsnivå mellan oss socialdemokrater och den borgerliga
            regeringen. Under valrörelsen talade den borgerliga alliansen
            vitt och brett om forskningens betydelse. Det utlovades stora
            satsningar. Men i regeringsställning har dessa vallöften fallit
            ganska platt till marken. Den borgerliga hållningen känns igen.
            Det är många vackra ord men lite verkstad. Man säger en sak men
            gör något annat.
          </note>
          <note>
            Herr talman! Science är en av världens mest ansedda vetenskapliga
            tidskrifter. De har listat de tio viktigaste forskningsframstegen
            under 2007. På första plats kommer storskaliga genetiska kartläggningar
            med syfte att hitta riskgener för stora folksjukdomar som typ
            2- diabetes. Lunds universitets diabetescenter och medicinska
            fakultet har spelat och spelar en avgörande roll i detta forskningsarbete.
          </note>
          <note>
            Det är ett av många exempel på att forskning är bra för människans
            skull. Det inger hopp om en bättre morgondag med ökad kunskap
            om orsaken till sjukdomar och hur de ska botas.
          </note>
          <note>
            De pågående och hotande klimatförändringarna är ett annat exempel
            på vikten av en förstärkt forskning. Vi ser glaciärer som smälter,
            öknar som breder ut sig och en havsnivå som stiger. Vi upplever
            orkaner, översvämningar och varma vintrar. Allt tyder på att jordklotet
            lider. Vi måste genom ökad forskning i internationell samverkan
            möta dessa miljöutmaningar och bygga ett ekologiskt hållbart samhälle
            för framtiden.
          </note>
          <note>
            Forskning och utveckling är också avgörande för svenskt näringsliv.
            För att stärka konkurrenskraften krävs ständigt bättre varor och
            tjänster och effektivare produktionsmetoder. Det förutsätter en
            väl fungerande företagsnära forskning, såväl för de stora industriföretagen
            som för de små och medelstora företagen.
          </note>
          <note>
            Företag söker sig till de länder som har de bästa förutsättningarna
            och tillgång till högklassig forskning. En välutbildad arbetskraft
            spelar också en avgörande roll för företagens lokalisering. Att
            satsa på forskning och utveckling är vårt främsta redskap för
            tillväxt och växande företag på en global marknad. Det är ytterst
            grunden för vår välfärd.
          </note>
          <note>
            Herr talman! Med dessa tre exempel visar jag på att ökad kunskap
            och bildning genom forskning och utveckling är grunden för både
            en gynnsam samhällsutveckling och individens utveckling. Därför
            ska Sverige vara en ledande kunskaps- och forskningsnation. Det
            kräver fortsatt stora insatser av både staten och näringslivet.
            Vårt mål är att staten ska avsätta 1 procent av Sveriges bnp till
            forskning.
          </note>
          <note>
            All forskning ska hålla hög kvalitet, och forskningsinsatserna
            ska rymma både bredd och djup. Det är viktigt att Sverige satsar
            på kvalitativt framstående forskningsmiljöer men också på forskning
            i hela landet. Internationaliseringen kräver att lärosätena blir
            bättre på att lyfta fram och utveckla sina starka sidor. För ett
            litet land som Sverige är förmågan till profilering och kraftsamling
            väsentlig för att kunna utveckla styrkeområden som når den internationella
            forskningsfronten.
          </note>
          <note>
            Ett kännetecken för de mest framgångsrika universiteten i världen
            är att de förmår att förena en stor frihet för forskarna med ett
            akademiskt ledarskap som är kapabelt att göra strategiska val.
            En viktig insats för att skapa kraftsamling är att ge de mest
            framstående forskarna förutsättningar att bedriva långsiktig forskning
            i kreativa och attraktiva forskningsmiljöer med en kritisk massa.
          </note>
          <note>
            För att Sverige fortsatt ska vara en ledande forskningsnation
            krävs förutom kraftsamling inom strategiska forskningsområden
            en bredd och mångfald i forskningsinsatserna. Det är en förutsättning
            för att kunna tillgodogöra sig forskning från andra länder samt
            skapa en koppling mellan grundutbildning och forskning. En bred
            grundforskning är nödvändig för att möjliggöra forskningsgenombrott.
            Därför är det viktigt att även i fortsättningen värna om den akademiska
            friheten. Det är ett avgörande element i universitetens och högskolornas
            forskning.
          </note>
          <note>
            Vi socialdemokrater menar att det behövs ett förändrat resurstilldelningssystem
            som gynnar och förstärker framstående forskarmiljöer och som samtidigt
            slår vakt om forskning och forskningsanknuten högre utbildning
            i hela landet.
          </note>
          <note>
            Forskningen vid svenska högskolor och universitet är världsledande
            i många discipliner. Däremot är det långt ifrån alla högskolor
            och universitet som har möjlighet att stödja sina forskare i att
            omsätta forskningsresultaten i nya varor och tjänster. För att
            stärka kommersialiseringen av forskningsresultat vill vi avsätta
            50 miljoner kronor årligen i en nysatsning på holdingbolag och
            inkubatorer vid landets högskolor och universitet.
          </note>
          <note>
            Herr talman! När vi socialdemokrater var i regeringsställning
            ökade de statliga anslagen till forskning och forskarutbildning
            med 2,3 miljarder kronor. Vi gjorde särskilda satsningar på forskning
            inom medicin, teknik och hållbar utveckling. Vi utvecklade strategiprogram
            för sex viktiga industribranscher.
          </note>
          <note>
            Vi vill nu ta ytterligare ett steg och fördjupa dessa program
            samt utveckla nya strategiprogram för branscher inom tjänstesektorn.
            Sverige har under lång tid haft en hög profil i forskningsfrågor.
            Dessa satsningar måste nu öka ännu mer om Sverige ska klara den
            globala konkurrensen.
          </note>
          <note>
            Det duger inte att den borgerliga regeringen skjuter frågan om
            forskning framför sig. Sverige har inte råd att vänta på eventuella
            krafttag från den borgerliga regeringen. På denna punkt är vi
            socialdemokrater väldigt tydliga. Vi vill agera nu. Därför avsätter
            vi betydligt mer pengar till forskning och utveckling.
          </note>
          <note>
            Det är viktigt att vi som politiska partier sänder ut rätt signaler.
            Vi socialdemokrater signalerar tydligt att vi vill satsa mer offensivt
            på forskning och utveckling. Men vilka signaler sänder den borgerliga
            alliansen ut?
          </note>
          <note>
            En av de första åtgärderna som vidtogs av den nya regeringen
            var nedläggningen av Arbetslivsinstitutet. Det motsvarade en minskning
            av forskningsanslaget med ca 350 miljoner kronor och uppemot 300
            forskare. Det är beklagligt, eftersom Sverige har varit ett föregångsland
            inom arbetsmiljöområdet.
          </note>
          <note>
            Dessutom tog den borgerliga regeringen genast bort forskningsmedlen
            till småföretagarprogrammet Forska och väx. Först 2008 avsätter
            regeringen medel till Forska och väx. Ett år har därmed gått förlorat.
          </note>
          <note>
            Vi ser med oro på att regeringen vid sitt första år vid makten
            har minskat de statliga anslagen till forskning och utveckling
            i statsbudgeten, trots vallöftena om att öka den civila forskningen
            till 1 procent av bnp. Enligt Statistiska centralbyrån har anslaget
            till forskning och utveckling minskat med 550 miljoner kronor
            under år 2007.
          </note>
          <note>
            Den resursförstärkning av forskningen på landets universitet
            och högskolor som den borgerliga majoriteten beslutat för innevarande
            år är långt ifrån tillräcklig. Faktum är att årets budget inte
            innehåller en enda krona utöver det som aviserades redan för över
            ett år sedan.
          </note>
          <note>
            Herr talman! Den borgerliga forskningspolitiken liknar mest kejsarens
            nya kläder. Det var många och vackra ord i valrörelsen, men det
            mesta har fallit platt till marken. Denna defensiva hållning förstärks
            i det forskningsbetänkande som vi diskuterar i dag. Det hänvisas
            till fortsatta beredningar och en kommande proposition.
          </note>
          <note>
            Jag vill därför ta tillfället i akt och fråga majoritetsföreträdarna
            i denna debatt: När kommer den forskningspolitiska propositionen?
            Kommer den borgerliga regeringen att uppnå målet att avsätta 1
            procent av Sveriges bnp till forskning? Vilka är de prioriterade
            och strategiskt viktiga forskningsfälten under de kommande åren?
          </note>
          <note>
            Vi socialdemokrater står bakom alla våra reservationer, men för
            tids vinnande yrkar jag bifall till reservationerna 1, 2, 4, 7
            och 8.
          </note>
          <note type="speaker">
            Anf. 101 EVA OLOFSSON (v):
          </note>
          <note>
            Herr talman! Jag vill börja med att yrka bifall till reservation
            5 från Vänsterpartiet om bättre och tryggare villkor för forskarstuderande.
            Vi kommer också att stödja ett antal av Socialdemokraternas reservationer.
          </note>
          <note>
            Vänsterpartiet betraktar inte satsningar på utbildning och forskning
            som kostnader utan som nödvändiga investeringar för att Sverige
            ska bli en kunskapsbaserad och konkurrenskraftig nation. Det finns
            ett tydligt samband, och det är faktiskt också vetenskaplig belagt,
            mellan investeringar i utbildning och forskning och tillväxt.
            Men då måste det vara en socialt och ekologiskt hållbar tillväxt
            en tillväxt som genererar välfärd och fler arbetstillfällen men
            också en högre livskvalitet för var och en av oss och en starkare
            social sammanhållning.
          </note>
          <note>
            Under förra mandatperioden satsades i samarbetet mellan Vänsterpartiet,
            Socialdemokraterna och Miljöpartiet i propositionen Forskning
            för ett bättre liv 2,34 miljarder kronor sedan 2005. Forskning
            inom medicin, teknik och hållbar utveckling prioriterades, men
            också genusforskning och utbildningsvetenskaplig forskning fick
            mer pengar.
          </note>
          <note>
            Herr talman! För Vänsterpartiet är målet att forskningen ska
            få 1 procent av bruttonationalprodukten, men vi tycker att det
            är viktigt att säga att det är den civila forskningen som ska
            ha 1 procent. I vår budget har vi fört över 500 miljoner från
            försvarsforskningen och satsar i stället dessa pengar på att öka
            kvaliteten på högskolan genom att förbättra forskningsanknytningen
            vid högskolornas grundutbildning.
          </note>
          <note>
            Det gör vi dels genom att höja anslagen till grundutbildning
            och forskning för lärare vid högskolan, dels genom att öka antalet
            disputerade lärare. Främst lektorer behöver ökade möjligheter
            att själva få forska. När forskning och utbildning följs åt blir
            utbildningen bättre för den studerande, och forskningen tillförs
            nya idéer och impulser. För Vänsterpartiet är det grundläggande
            med en rejäl offentlig satsning på forskningsanslag så att man
            får en långsiktig utveckling av forskningen, bra forskningsmiljöer
            men även en forskning som kan vara oberoende och kritisk.
          </note>
          <note>
            Det är viktigt att forskning och utbildning bedrivs i hela Sverige.
            Det är en viktig motor för att utveckla Sverige och för att bredda
            tillgängligheten och minska den sociala snedrekryteringen.
          </note>
          <note>
            En viktig fråga för oss i Vänsterpartiet är också situationen
            för de forskarstuderande. I dag förekommer det att forskarstuderande
            finansierar sina studier med stipendier. I en undersökning som
            Högskoleverket gjorde hösten 2006 var den gruppen 8 procent. Varför
            är inte detta en lyckad lösning? Jo, för dessa doktorander har
            inte rätt till inkomstrelaterad ersättning vid sjukdom, föräldraledighet
            eller arbetslöshet. De hamnar kort sagt utanför det sociala trygghetssystemet.
            De har inte heller rätt till den automatiska övergången till en
            doktorandtjänst som doktorander med utbildningsbidrag får när
            de har två år kvar av sin utbildningstid. Denna synpunkt delar
            vi med Sveriges doktorandförening, Sveriges doktorander och Sveriges
            förenade studentkårer. Avskaffa stipendier som finansieringsform
            inom forskarutbildningen!
          </note>
          <note>
            Trots att de inte ska finnas så finns de, de så kallade skuggdoktoranderna.
            Det är personer som bedriver forskarstudier utan att vara antagna
            till forskarutbildning. Dessa skuggdoktorander är rättslösa och
            står ofta utanför trygghetssystemen. Ofta handlar det om stipendier.
            Ibland försörjer de sig på osäkra projektanställningar. Handledning
            och andra resurser kan försvinna utan förvarning eller motivering.
            Därför tycker vi i Vänsterpartiet att alla lärosäten ska redovisa
            hur många skuggdoktorander man har, vilka förhållanden de forskar
            under och vad man gör för att följa de regler som säger att studerande
            som forskar ska vara antagna till forskarutbildning.
          </note>
          <note>
            Det finns många viktiga forskningsområden, och självklart finns
            det områden som Vänsterpartiet vill lyfta fram lite extra. Jag
            sade förut att det under den förra mandatperioden satsades pengar
            på utbildningsvetenskaplig forskning. Det är en fråga som är väldigt
            viktig för Vänsterpartiet. Den utbildningsvetenskapliga forskningen
            måste svara mot de behov som finns inom lärarutbildning och pedagogisk
            yrkesverksamhet. Det är jätteviktigt med ett bra samarbete mellan
            universitet, högskolor, kommuner och skolor. Inom det sociala
            området har vi forskning och utvecklingsverksamhet på lokal och
            regional nivå där det forskas, där man samarbetar med kommuner
            och med kommuner och landsting eller, där jag bor i Göteborg,
            med Västra Götalandsregionen. Det handlar om forskning som har
            en väldigt nära dialog med verksamheter och där forskningskunskaper
            kan överföras till arbetet direkt ute i verksamheterna. En sådan
            modell skulle vi gärna se när det gäller utbildning och skola.
          </note>
          <note>
            Vi vet att verkligheten ser olika ut för kvinnor och män inom
            en mängd områden. Detta är oerhört viktigt att jobba vidare med.
            Vi vet att männen är och har varit norm inom många områden, och
            det är därför väldigt viktigt att genusforskningen fortsätter
            att utvecklas och stärkas. Den bidrar till viktiga kunskaper för
            att nå ett mer jämställt samhälle och har varit en kunskapsbas
            som måste få finnas kvar för att jämställdhetsperspektivet ska
            slå igenom på de sociala, ekonomiska och politiska arenorna.
          </note>
          <note>
            Genusforskningen har hjälpt till att synliggöra brister inom
            jämställdhetsområdet och synliggöra hinder för jämställdhet inom
            olika delar av Sverige och i olika verksamheter. Genusforskningen
            ökar kvaliteten i forskningen samtidigt som den synliggör kvinnor
            och män och makthierarkier. På så sätt får forskningen faktiskt
            en högre kvalitet och en högre självförståelse. Forskningen berikas
            genom att värderingsnormer som har hängt med sedan förr ifrågasätts.
          </note>
          <note>
            Tidigare talare var inne på klimatfrågan. Det är en oerhört viktig
            fråga att ta tag i. Vi har en klimatberedning. Jag vet inte om
            de fortfarande sitter och inte kan komma överens om målen. Vänsterpartiet
            vill inte bara ta klimatfrågan på allvar. Vi vill också avveckla
            kärnkraften. För oss är det väldigt viktigt att satsa på forskning
            för hållbara energisystem, produkter och tjänster för energieffektivisering,
            drivmedel och kraftproduktion som baseras på hållbara resurser.
          </note>
          <note>
            Vi är ett litet land. Vi är internationellt beroende, och därför
            måste vi fokusera vår forskning på de strategiska områden där
            behoven gör sig gällande. Energieffektivisering av bostäder är
            ett sådant område. Den elintensiva industrin som vi alltid får
            en politisk debatt om och priset på energi är ett sådant viktigt
            område. Där är det viktigt att hitta energieffektiviseringar.
            Ett annat viktigt område är biodrivmedel, och därför har vi föreslagit
            mer pengar än regeringen till att forska på de här områdena. Vi
            tycker också att man behöver samordna klimatforskningen och har
            föreslagit inrättandet av ett klimatsekretariat för denna viktiga
            funktion.
          </note>
          <note>
            Forskning och utveckling är också väldigt viktiga områden för
            tillväxten. Vi vet att i Sverige är vi inte så värst bra på att
            se till att forskning vandrar vidare och blir produkter som sedan
            kommer ut på marknaden. Där finns stora brister i vårt land. Vi
            vill speciellt lyfta fram små och mellanstora företags möjligheter
            att få stöd i forskning och utveckling.
          </note>
          <note>
            Därför vill Vänsterpartiet satsa mer på programmet Forska och
            väx som ju hjälper små och medelstora företag med forskning och
            utvecklingsverksamhet. Det är inte minst viktigt eftersom det
            oftast handlar om kvalificerade tekniska lösningar som måste prövas
            för att företagen ska kunna komma fram till en produkt.
          </note>
          <note>
            Forskning och utveckling är livsviktigt för Sveriges fortsatta
            utveckling, för hur vi långsiktigt ska få ett socialt, ekologiskt
            och ekonomiskt hållbart samhälle. Liksom den tidigare talaren
            vill vi från Vänsterpartiet säga att vi väntar på den forskningspolitiska
            propositionen. Vi vill gärna veta när den kommer och vilka målsättningar
            som finns när det gäller att satsa mer resurser på forskning.
          </note>
          <note type="speaker">
            Anf. 102 LAGE RAHM (mp):
          </note>
          <note>
            Herr talman! Vi i Miljöpartiet står bakom alla våra reservationer.
            Men för att vinna lite tid yrkar jag bifall bara till reservation
            7.
          </note>
          <note>
            Vi är överens om mycket av det som tidigare sagts av Socialdemokraterna
            och Vänsterpartiet. Det är mycket klokt som har sagts. Jag ska
            inte upprepa allt det.
          </note>
          <note>
            Bortsett från reservationerna och motionerna tänker jag prata
            om kvalitet. Givetvis gäller det då kvaliteten i forskningen kvalitet
            för forskarna och den kvalitet som forskningen ger samhället.
          </note>
          <note>
            En punkt gäller doktoranderna. Doktoranders livskvalitet till
            exempel äventyras av otryggheten i finansieringen. Jag tänker
            då på de många stipendierna och utbildningsbidragen. Som doktorand
            kan man bli tvungen att välja mellan familj och forskarstudier,
            mellan barn och forskarstudier eller kanske mellan sjukdom och
            forskarstudier. Beträffande detta med sjukdom kan man tyvärr inte
            göra ett val, utan där kan man bli tvungen att anpassa sig.
          </note>
          <note>
            Den som går omkring och oroar sig presterar troligen sämre i
            sin forskning. Detta inverkar, som sagt, på forskningens kvalitet.
            Även de dåliga villkoren för doktorander gör att det kan bli svårt
            att få de bästa doktoranderna. Också det inverkar på kvaliteten.
          </note>
          <note>
            Vidare handlar det om näringslivets möjligheter att använda och
            kommersialisera den kvalitativa forskning vi har och att därmed
            öka kvaliteten på de egna produkterna. Det är en annan kvalitetsaspekt.
          </note>
          <note>
            Sverige ligger väldigt högt när det gäller forskning. Men det
            ger inte utdelning i fråga om jobb och vilka produkter som skapas.
            Forskningen är inte tillräckligt kommersialiserad. Den kvalitativa
            forskningen används därmed inte ute i samhället. Vi anser att
            det måste ges tydligare incitament för att få ut forskningen i
            samhället. Vi vill också att högskolor och universitet ges i uppdrag
            att ta fram handlingsplaner just för att se till att detta genomförs.
          </note>
          <note>
            Vidare handlar det om kvalitetssäkring av transportforskningen
            och dess möjligheter att bidra till att skapa ett kvalitativt
            och miljömässigt hållbart samhälle; det är också en del av det
            hela.
          </note>
          <note>
            Beträffande transportforskningen i dag fördelas merparten av
            resurserna efter den genomsnittlige mannens resmönster. Detta
            behöver helt klart ses över. Till stor del handlar det nämligen
            om fordonsutveckling, medan miljöforskning, trafiksäkerhetsforskning,
            jämställdhetsforskning och kollektivtrafikforskning får stå tillbaka.
            Förutom att det förändras här vill vi att det ges i uppdrag att
            tydliggöra och mäta hur stor del som ges till vad. Det är, som
            sagt, inte en bra kvalitativ miljö med alltför mycket fordonsforskning.
          </note>
          <note>
            Det handlar också om Sveriges mottagande av immigranter, såväl
            asylsökande som andra. Men mottagandet måste ha kvalitet. Det
            leder mig in på forskningen. Också migrationsforskningen är eftersatt
            i dagens samhälle. Den forskningen måste öka. Trots att vi tar
            emot väldigt många asylsökande forskas det väldigt lite. Men vi
            bör ta reda på hur immigrationen bidrar till det svenska samhället.
            Det kan gälla till exempel sociala, ekonomiska eller kulturella
            aspekter.
          </note>
          <note>
            Inte minst viktigt är att asylprövningen är baserad såväl på
            kunskap och forskning som på solidaritet och Sveriges internationella
            åtaganden. Kvalitet är alltså viktigt även här.
          </note>
          <note>
            Jag kan tyvärr konstatera att den borgerliga majoriteten vill
            att alla våra utmärkta kvalitetsförslag avslås.
          </note>
          <note>
            Med detta yrkar jag, som sagt, bifall till reservation 7.
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkterna 2 och 3
          </note>
          <note>
            13 § (forts. från 11 §) Forskning och forskarutbildning (forts.
            UbU5)
          </note>
          <note>
            Anf. 103 ULRIKA CARLSSON i Skövde (c):
          </note>
          <note>
            Fru talman! Nu debatterar och diskuterar vi utbildningsutskottets
            betänkande UbU5 om forskning och forskarutbildning. Det är ett
            motionsbetänkande. Det har tidigare här i debatten låtit lite
            som att det är en budgetdebatt, men jag vill betona att debatten
            gäller motionsbetänkandet.
          </note>
          <note>
            I Sverige har vi en mycket lång tradition av forskning. Många
            forskningsresultat inom en mängd olika områden har till exempel
            lett fram till en bättre hälsa för stora delar av befolkningen.
            Det gäller forskning på det medicinska området, framtagande av
            mediciner, men också folkhälsoforskning och forskning som visar
            på effektiva behandlingsmetoder.
          </note>
          <note>
            Jag går snabbt vidare till nästa ämne.
          </note>
          <note>
            Redan för hundra år sedan visade professor Svante Arrhenius hur
            en ökad mängd koldioxid skulle kunna bidra till växthuseffekten.
            Miljö- och klimatforskningen har sedan dess utvecklats, och vi
            ligger på många sätt i framkant. Samtidigt är det en kamp mot
            tiden för att använda de innovationer som görs och den teknik
            som utvecklas för att våra barnbarn ska få uppleva en god miljö.
          </note>
          <note>
            Vår tillväxt i Sverige beror till stor del på de naturtillgångar
            vi har och som vi på olika sätt har använt inom såväl forskning
            som utveckling. I dag är vi framstående inom till exempel skogsforskning
            men givetvis också inom fordonsindustrin, där teknikutveckling
            och forskning bidrar till att vi fortsatt är internationellt konkurrenskraftiga.
          </note>
          <note>
            Ja, jag skulle kunna fortsätta att räkna upp område efter område
            där vi är framgångsrika, men det låter sig inte göras på några
            korta minuter. Jag har bara nämnt ett axplock och mycket mer förtjänar
            egentligen att nämnas.
          </note>
          <note>
            Sverige är en liten forskningsnation. Vi är nio miljoner invånare
            av världens sex miljarder. Trots det har vi hållit en hög internationell
            klass. Vi är bland de länder som satsar en relativt stor andel
            av bnp på forskning, främst då inom industrisektorn, men detta
            är inte tillräckligt.
          </note>
          <note>
            Tidigare talare har varit inne på kvaliteten i forskningen. Vi
            diskuterar många gånger olika sätt att mäta kvalitet. Ett kan
            vara graden av citeringar. Sverige är kanske ett av de mest produktiva
            länderna i världen när det gäller antalet publicerade artiklar
            i olika erkända tidskrifter. Vi har legat bra till och fortsätter
            att öka, men vi ser att omvärlden ändå kör förbi oss därför att
            de ökar ännu mer i andra länder. Det oroar mig att vi ser en långsamt
            nedåtgående trend.
          </note>
          <note>
            Målet för en framgångsrik forskning är givetvis inte bara att
            publicera och bli citerad. Vi är oerhört beroende av att den forskning
            som vi satsar stora resurser på också leder till tillväxt. Därför
            är det så viktigt att forskning inte ses som en isolerad verksamhet
            vid våra universitet och högskolor, utan att resultaten kan omsätta
            nya kunskaper i innovationer och produkter.
          </note>
          <note>
            Fru talman! Hur ska vi då fortsätta att vara en forskningsnation
            bland de främsta? Jag och Centerpartiet vill lyfta fram ett antal
            faktorer som är grundläggande för fortsatt forskning i världsklass.
            I höst kommer regeringen att lägga fram en forsknings- och innovationsproposition.
            Där kommer riktlinjerna att dras upp för de kommande årens prioriteringar
            och satsningar. Fram till och med 2008 har vi en forskningsproposition
            som heter Det goda livet . Vi har fullföljt de satsningar som
            fanns i propositionen.
          </note>
          <note>
            Målet är givetvis att Sverige ska fortsätta vara en framgångsrik
            forskningsnation. En sådan kräver framgångsrika universitet och
            högskolor med framgångsrika forskare. Jag vill nämna Befattningsutredningen
            där det finns ett underlag för att stärka lärosätenas möjlighet
            att attrahera forskare internationellt. Samtidigt är förutsättningar
            för unga forskare att lockas till och ges möjligheter till en
            forskarkarriär också viktiga att understryka.
          </note>
          <note>
            Det krävs också en större samverkan mellan olika aktörer i samhället.
            Redan i dag, och sedan länge, satsar näringslivet, med läkemedels-
            och fordonsindustrin i spetsen, betydligt mer än vad det offentliga
            gör. Enligt både Lissabonstrategin och budgetpropositionen för
            2008 är målet 1 procent av bnp för det offentliga under mandatperioden.
          </note>
          <note>
            Det finns ett antal strategiskt viktiga områden, kanske främst
            miljö och medicin, som vi behöver satsa på för att vara med och
            lösa de stora samhällsproblemen. Satsningar behöver givetvis göras
            på såväl grundforskning som tillämpad forskning eftersom de olika
            delarna förutsätter varandra.
          </note>
          <note>
            Jag vill betona behovet av att omsätta forskningen i innovationer.
            I det sammanhanget vill jag också nämna möjligheten för en forskningsinfrastruktur
            som gör det möjligt för mindre och medelstora företag att delta.
          </note>
          <note>
            Vi behöver spjutspetsar inom forskningen. Ett exempel på en framtida
            satsning är ESS, European Spallation Source. Alliansregeringen
            har tagit beslut om att verka för att den ska förläggas till Sverige.
            Det finns ett sekretariat vid Lunds universitet som planerar och
            analyserar den forskning som behövs för att konstruera ESS.
          </note>
          <note>
            Även vid de mindre och de nyare högskolorna finns både kvalitet
            och spets. Trots att man inte själv får utbilda forskare profilerar
            man sig och satsar för att vara internationellt konkurrenskraftiga.
            Serious gaming inom profilen Virtuella system vid Högskolan i
            Skövde är ett sådant exempel.
          </note>
          <note>
            Jag nämner igen området medicinsk forskning. Här står vi inför
            en rad utmaningar framöver. Den kliniska forskningen behöver också
            i detta sammanhang ha mycket goda förutsättningar. Med anledning
            av dagen i dag, alla hjärtans dag, och den tv-serie som har visats
            under några veckor med namnet Om ett hjärta vill jag trycka på
            behovet av jämställdhet i forskningen. Det har hänt en hel del,
            men så länge det inte är jämställt är vi inte klara.
          </note>
          <note>
            Många av de utmaningar vi står inför finns på medicinområdet
            och miljöområdet men också på många andra områden. Därför vill
            jag lyfta fram att detta kräver ett tvärvetenskapligt arbete.
            Det vill vi ytterligare skapa förutsättningar för i det kommande
            arbetet med forsknings- och innovationspropositionen.
          </note>
          <note>
            Jag nämnde i början att detta är ett motionsbetänkande. Det har
            skrivits ett stort antal motioner angående forskning och forskarutbildning.
            Delar av innehållet i dessa motioner är frågor som redan är under
            beredning av Utbildningsdepartementet, annat är planerat och somligt
            är redan vidtaget. En del som finns med ligger kanske inte ens
            på riksdagens bord att besluta om. Därför, fru talman, yrkar jag
            bifall till utbildningsutskottets förslag i betänkandet och avslag
            på motionerna.
          </note>
          <note type="speaker">
            Anf. 104 THOMAS STRAND (s) replik:
          </note>
          <note>
            Fru talman! Det här är ingen budgetdebatt, men det är viktigt
            att visa på sammanhangen, hur allt hänger samman, och vad som
            är grunden för att kunna göra viktiga insatser. Därför räcker
            det inte bara med ord. Vi måste ha ord som har innehåll och bäring
            också ekonomiskt. Jag förstår att Ulrika Carlsson inte vill tala
            pengar. Det har varit många ord och löften som sedan visat sig
            inte hålla måttet. Det duger inte, och det är passivt.
          </note>
          <note>
            Ute på högskolor och universitet frågar man allt oftare när de
            utlovade beskeden och forskningssatsningarna kommer. Hittills
            har det varit tyst. Det duger inte. Det är därför som vi socialdemokrater
            är tydliga med att vi vill satsa mer offensivt.
          </note>
          <note>
            En viktig fråga som Ulrika Carlsson tog upp handlar om den tillämpade
            forskningen. Vi får signaler om att det pågår en intern strid
            mellan Näringsdepartementet och Utbildningsdepartementet angående
            fördelningen av forskningsanslaget mellan tillämpad forskning
            och universitet och högskolor. De så kallade kvalitetspengarna
            som regeringen delade ut i år har inte premierat de universitet
            och högskolor som har ett forskningssamarbete med näringslivet.
            Det har många tyckt vara ytterst märkligt. Har Utbildningsdepartementet
            nu fått bakläxa av Finans- och Näringsdepartementen? Vad är det
            som kommer att gälla i framtiden? Jag skulle gärna vilja att Ulrika
            Carlsson ger besked i denna fråga.
          </note>
          <note>
            Hur ser Ulrika Carlsson på de små och medelstora högskolorna
            och deras framtid vad gäller att få garanterade fortsatta forskningsmedel?
            Ska de bara få koncentrera sig på grundutbildning? Signaler från
            borgerligt håll ibland gör att frågor väcks. Hur kommer det att
            bli för de små och medelstora högskolorna?
          </note>
          <note>
            Anf. 105 ULRIKA CARLSSON i Skövde (c) replik:
          </note>
          <note>
            Fru talman! Det var många frågor från Thomas Strand. Jag talade
            också pengar. Jag talade om enprocentsmålet, och det är ett stort
            antal miljarder som enprocentsmålet handlar om. Jag nämnde också
            att det är målet att det blir uppfyllt med den nya forskningspropositionen
            och under mandatperioden, precis som vi lovade inför valet.
          </note>
          <note>
            Thomas Strand säger att det pågår en strid mellan Utbildningsdepartementet
            och Näringsdepartementet. Inför varje forskningsproposition förs
            det säkert diskussioner om på vilket sätt man ska prioritera för
            att använda de resurser som man satsar på forskning så att de
            ger det resultat som man vill ha. Det är viktigt att ge signaler,
            och vi har gjort det hela tiden. Vi kommer att vara tydliga med
            strategiska prioriterade områden i forskningspropositionen som
            lämnas till hösten. Vi kommer att vara tydliga med vad den finansiering
            som forskningen får från det offentliga kommer att innehålla.
            Vi kommer att vara tydliga, på det sätt som vi har sagt, med att
            det ska finnas både en grundforskning och en tillämpad forskning.
          </note>
          <note>
            Fru talman! Jag vill tillförsäkra Thomas Strand att vi öppnar
            möjligheter för att bedriva kvalitativt god forskning vid alla
            universitet och högskolor som kvalificerar sig till forskning.
            Det gör vi också genom att öppna för att det inte behöver vara
            ett helt vetenskapsområde för att man ska kunna bedriva forskarutbildning,
            utan man kan göra det inom en smalare spets. På det sättet är
            den borgerliga regeringen med och ytterligare utökar möjligheten
            för god forskning i hela landet.
          </note>
          <note type="speaker">
            Anf. 106 THOMAS STRAND (s) replik:
          </note>
          <note>
            Fru talman! Det ska bli intressant att följa den borgerliga regeringens
            vidare öden. Ska man nå enprocentsmålet måste man tillföra 8 miljarder
            2008 och sedan 1,5 miljarder ytterligare varje år fram till 2010.
            Den signalen från Ulrika Carlsson ska jag komma ihåg.
          </note>
          <note>
            Jag noterar att Ulrika Carlsson värnar om de mindre och medelstora
            högskolornas möjlighet till forskning. Det välkomnar jag. Men
            frågan är vad det löftet är värt i den borgerliga alliansen som
            domineras av Moderaterna. De har inte varit några stora tillskyndare
            av mindre högskolor i det här landet. De har till och med kallat
            dem för bygdehögskolor.
          </note>
          <note>
            I måndags kunde vi på Sveriges Radios hemsida läsa att den borgerliga
            regeringen anser att Sverige bör ha färre men större universitet
            och högskolor än nu. Då är det klart att frågor väcks om vad som
            händer framöver.
          </note>
          <note>
            Ulrika Carlsson säger att den forskningspolitiska propositionen
            kommer till hösten. Det är intressant att jämföra med betänkandets
            formulering. Där kan vi läsa: Därutöver planerar regeringen en
            forsknings- och innovationsproposition under nästa riksmöte. Observera
            att det inte står till hösten utan till nästa riksmöte. Till och
            med ordet planerar ingår i meningen, inte kommer.
          </note>
          <note>
            Man kan inte påstå att dimmorna skingras. Ulrika Carlsson, som
            är utskottets ordförande, borde veta svaret.
          </note>
          <note>
            Jag fick nyligen en signal från en högskola. De hade hört företrädare
            för Utbildningsdepartementet säga att propositionen kommer väldigt
            sent i höst, så sent att den inte kommer att kunna beredas under
            kommande riksmöte utan först under det nästkommande.
          </note>
          <note>
            Oron sprider sig bland universitet och högskolor angående att
            den borgerliga regeringen dröjer med besked om när propositionen
            kommer och när besked om nya och väsentliga satsningar kommer.
          </note>
          <note>
            Anf. 107 ULRIKA CARLSSON i Skövde (c) replik:
          </note>
          <note>
            Fru talman! Mig veterligen ligger hösten under nästa riksmöte
            så jag ser ingen skillnad mellan påståendet i betänkandet och
            mitt påstående i debatten.
          </note>
          <note>
            När det gäller allianspartiernas målsättningar är forskning och
            utbildning i hela landet viktiga förutsättningar. Vi har också
            lyft fram behovet av profilering och samverkan. Det finns ett
            antal mycket intressanta områden där man väljer att samverka rent
            geografiskt, över landet och internationellt. Jag ser inget problem
            i att en utökad samverkan på vissa ställen också leder till att
            man fördjupar samarbetet och räknar det som att man eventuellt
            går ihop i en gemensam högskola som har flera säten.
          </note>
          <note>
            Jag kan nämna exempel som Akademi sydost där man tittar på ett
            förnyat samarbete för att se hur vi ytterligare kan stärka våra
            olika profiler och hur vi kan utnyttja våra resurser på bästa
            sätt allt för att ha en kvalitativt hög utbildning i hela landet.
          </note>
          <note>
            För mig är det oerhört viktigt att det är federalismens principer
            som ligger till grund för detta och att det är ett underifrånperspektiv
            där högskolor och lärosäten själva väljer den samverkansform som
            man vill ha.
          </note>
          <note>
            Jag lyssnade noga på Thomas Strands tidigare inlägg i debatten.
            Mycket av det vi säger är ganska lika. Det enda jag hörde som
            på något sätt skiljer oss åt gällde att fördjupa nya strategiprogram.
            Vi hade diskussioner med teknikföretagen för ett tag sedan. De
            välkomnade breda generella forskningsprogram som ytterligare stärker
            Sveriges konkurrenskraft i en global ekonomi.
          </note>
          <note type="speaker">
            Anf. 108 LAGE RAHM (mp) replik:
          </note>
          <note>
            Fru talman! Ulrika Carlsson nämnde i sitt anförande att fordonsforskningen
            krävs för att Sverige ska vara konkurrenskraftigt. Då undrar jag:
            Vilken sorts konkurrens och om vad?
          </note>
          <note>
            Det borde rimligtvis handla om vad som är viktigt i framtiden.
            Där hoppas jag att Miljöpartiet och Centern är överens om att
            vi behöver en omställning när det gäller hur man transporterar
            sig. Den omställningen handlar om att det ska vara mindre privatbilism
            och mer järnväg, kollektivtrafik, gång, cykel och andra smarta
            lösningar.
          </note>
          <note>
            Det blir konstigt om vi inte kan satsa mer forskning på dessa
            områden för att nå längre. I det perspektivet undrar jag hur man
            kan säga att man ska vara konkurrenskraftig. Det blir konstigt
            om man är konkurrenskraftig med något som inte är konkurrenskraftigt.
          </note>
          <note>
            Ulrika Carlsson nämnde också att vi ska trycka på jämställdhet
            i forskningen. Det är väldigt tydligt att kvinnor i större utsträckning
            åker kollektivt och i mindre utsträckning använder bil. Vi tycker
            att det är viktigt att man prioriterar forskning också på dessa
            områden.
          </note>
          <note>
            Anf. 109 ULRIKA CARLSSON i Skövde (c) replik:
          </note>
          <note>
            Fru talman! Fordonsindustrin har spelat och spelar en oerhört
            stor roll. Många är de framsteg när det gäller förnybara bränslen
            som man lyfter in i forskningen.
          </note>
          <note>
            För att hela Sverige ska leva och för att det ska vara möjligt
            att bo i olika delar ska vi självklart ha de mest intelligenta
            transportlösningarna både för personer och för varor i vårt land.
            Järnvägen är oerhört viktig. Vi ska på olika sätt göra järnvägssatsningar.
            De vägsatsningar som den nuvarande regeringen planerar framöver
            både när det gäller underhåll och nya vägar är oerhört viktiga.
            De fordon som transporterar varor och människor på vägarna är
            också viktiga. De ska vara så miljövänliga som möjligt både när
            det gäller bränsle, utsläpp och andra delar. Jag ser ingen motsättning
            i att vi skapar intelligenta transportsystem där dessa olika delar
            samverkar med varandra. Därför välkomnar jag planeringen inför
            infrastrukturpropositionen där man på ett bättre sätt väver samman
            de olika trafikslagen för att skapa så intelligenta lösningar
            som möjligt.
          </note>
          <note>
            Lage Rahm nämner också jämställdhetsaspekten inom fordons- och
            transportforskningen. Det är en jätteviktig del, men det är också
            en del som har uppmärksammats på många områden. Inom många regioner
            som har ansvar för kollektivtrafiken till exempel runt om i Sverige
            lyfter man fram den här frågan och jobbar aktivt med den för att
            kunna se på vilket sätt vi kan bli betydligt smartare när det
            gäller trafiklösningar.
          </note>
          <note type="speaker">
            Anf. 110 LAGE RAHM (mp) replik:
          </note>
          <note>
            Fru talman! Det gläder mig att Ulrika Carlsson tycker att det
            är viktigt med den här typen av forskning. Jag vill också säga
            att fordonsindustrin givetvis har spelat en stor roll i samhället
            och fortfarande gör det. Det är ganska uppenbart. Det handlar
            inte om det, utan om var vi i framtiden ska satsa mer pengar på
            forskning.
          </note>
          <note>
            Jag har inte sagt att det inte ska satsas något alls på fordonsindustrin
            utan att vi ska gå över till att satsa mer pengar på forskning
            i en mer hållbar inriktning. Jag tycker att det borde ligga i
            linje med det som Ulrika Carlsson har sagt och hade därför hoppats
            att ni hade kunnat bifalla den motion som vi har i det här ämnet.
          </note>
          <note>
            Jag har förstått att vi inte debatterar infrastrukturpropositionen
            nu, men där är det väldigt stora satsningar på väg. När man satsar
            mycket på vägtransporter innebär det, som jag nämnde, att man
            kommer att satsa sig fast i en struktur som är mindre miljömässig.
            Vi borde ha forskning för att komma ifrån det. Jag tycker att
            det är väldigt tråkigt om det inte satsas tillräckliga resurser
            på sådan forskning.
          </note>
          <note>
            Anf. 111 ULRIKA CARLSSON i Skövde (c) replik:
          </note>
          <note>
            Fru talman! Framtida transportlösningar är en oerhört viktig
            forskningsdel och ett viktigt forskningsområde. Självklart är
            det så.
          </note>
          <note>
            Vägsatsningar och järnvägssatsningar står ju inte emot varandra
            när man samplanerar transportslagen. Det är snarare för att på
            olika sätt bli mer rationaliserad och betydligt bättre för miljön.
          </note>
          <note>
            Grundläggande för forskningen är att vi har både grundforskning
            och tillämpad forskning så att vi kan lyfta fram den industriforskning
            som finns i dag och koppla ihop den med den nya forskningen. Jag
            ser att vi har stora möjligheter att göra det i Sverige. Det finns
            också en stor vilja från fordonsindustrin att bli så miljövänlig
            som möjligt. Jag ser det som väldigt viktigt att vi på olika sätt
            kan vara med och främja den forskningen.
          </note>
          <note>
            Framöver är det viktigt att vi på olika sätt skapar intelligenta
            transportlösningar och trafiklösningar och planering för det.
            Jag ser med spänning fram emot den andra propositionen som vi
            nu har talat något om.
          </note>
          <note type="speaker">
            Anf. 112 LARS HJÄLMERED (m):
          </note>
          <note>
            Fru talman! Vi har ett spännande år framför oss. Vi har nyligen
            fått ta del av såväl Resurs- som Befattningsutredningen. Lärosätenas
            frihet är under utredning. Regeringen kommer under året med mandatperiodens
            viktigaste förslag inom forskningspolitiken, nämligen den forsknings-
            och innovationspolitiska propositionen.
          </note>
          <note>
            Det övergripande målet för alliansen är att skapa förutsättningar
            för en hög kvalitet i högre utbildning och forskning, att garantera
            dess frihet och öka frihetsgraden för landets universitet och
            högskolor.
          </note>
          <note>
            Till grund för vår politik har vi en överenskommelse på skol-,
            utbildnings- och forskningsområdet som vi gick till val på och
            som vi fick väljarnas förtroende att genomföra. Under det senaste
            året har riksdag och regering genom beslut tagit viktiga steg
            för att nå detta mål, och vi kommer nu att gå vidare under detta
            år.
          </note>
          <note>
            I det betänkande som vi debatterar och som vi senare ska fatta
            beslut om finns 58 motionsyrkanden inom en mängd olika områden.
            I motionerna berörs viktiga områden som universitetsstatus, examinationsrätt,
            forskarutbildning, kommersialisering av forskningsresultat och
            en hel del annat.
          </note>
          <note>
            I en del av motionerna tycker jag att man pekar på några av de
            största utmaningar som vi står inför som forskningsnation. Det
            handlar om hur vi ska fördela pengar till forskningen. Det handlar
            om forskningens frihet. Det handlar om trygghet och tydliga karriärvägar
            för forskare. Det handlar om kommersialisering av forskningsresultat.
          </note>
          <note>
            Tiden medger inte att jag berör samtliga motioner. Jag tänkte
            därför göra några nedslag i de fyra områden som jag nyss har nämnt,
            och jag tänkte börja med resurstilldelningen.
          </note>
          <note>
            Sverige har väldigt många lärosäten. Jag tycker att forskningspengarna
            alltför mycket har tilldelats baserat på historiska track record
            .
          </note>
          <note>
            Vi i alliansen har tydligt angett att vi vill gå mot att fördela
            forskningspengar mer baserat på kvalitet. Huvudskälet för oss
            är att pengarna ska gå dit där de gör störst nytta.
          </note>
          <note>
            I november månad avlämnade regeringens särskilde utredare ett
            betänkande om resurstilldelningen till den högre utbildningen,
            forskarutbildningen och forskningen. Förslagen i betänkandet är
            intressanta, och jag tycker att inriktningen är riktig. Med dem
            kan lärosätena uppmuntras att sträva mot kvalitet och inrikta
            sig på områden där de är riktigt duktiga. Det tror jag skulle
            vara bra för lärosätena, för forskningen, för utbildningens kvalitet
            och för landet som helhet.
          </note>
          <note>
            Resursutredningen är nu ute på remiss. Lika mycket som vi stöder
            dess inriktning principiellt, lika viktigt är det att vi är ödmjuka
            och lyssnar på remissinstanserna. Förslagen är, som utbildningsutskottets
            ledamöter vet, omfattande och kanske till och med komplexa. Inte
            minst därför är det viktigt att vi lyssnar på och ser hur lärosätena,
            fackliga organisationer och andra resonerar och ser vilka konsekvenser
            som förslagen kan få.
          </note>
          <note>
            Fru talman! Låt mig dock vara tydlig. Vår inriktning är att riksdagen
            ska fatta beslut om en ändring av resurstilldelningen där pengarna
            fördelas i konkurrens och där starka forskningsmiljöer premieras.
          </note>
          <note>
            Det är också intressant att notera att andra viktiga frågor berörs
            i utredningens betänkande, såsom universitetsstatus, vetenskapsområden
            och forskningsprofiler. Jag hoppas att regeringen kan återkomma
            om detta.
          </note>
          <note>
            Några motioner berör också forskningens frihet, och jag tycker
            att det är självklart att poängtera att den ska stå fri från politisk
            påverkan.
          </note>
          <note>
            Förra året fattade vi beslut i riksdagen om en ändring av tillsättningen
            av styrelserna för universitet och högskolor. Regeringen tog ytterligare
            ett steg strax före jul när den så kallade frihetsutredningen
            tillsattes. Utredaren har i uppdrag att utreda någon eller några
            kompletterande upplåtelseformer med inriktningen att de ska öka
            lärosätenas frihet vad gäller såväl personella som ekonomiska
            och fysiska resurser.
          </note>
          <note>
            Erfarenheterna av att göra Högskolan i Jönköping och Chalmers
            till stiftelsehögskolor visar vad en faktisk och upplevd frihet
            kan göra för utvecklingen av ett lärosäte. Det borde vara dags
            för fler skolor i landet att nu få samma chans som dessa två.
          </note>
          <note>
            Jag vill dessutom beröra frågan om karriärvägar och anställningar.
          </note>
          <note>
            Problem med finansiering, otydlighet i karriär och meritering
            och otrygga anställningsförhållanden har vi hört om i tidigare
            inlägg. Det är något som alltför många personer inom forskningen
            möter, och det är inte rimligt. För att kunna locka duktigt folk
            till en forskarkarriär måste man kunna erbjuda rimliga anställningsvillkor
            och goda karriärmöjligheter. Detta är särskilt viktigt ur jämställdhetssynpunkt.
          </note>
          <note>
            I december lämnade regeringens särskilde utredare sitt betänkande
            Karriärer för kvalitet . Utredaren har granskat och på ett bra
            sätt beskrivit dagens situation. Hon har också lämnat spännande
            förslag på hur en ny och framtida sammanhållen meriterings- och
            karriärväg skulle kunna se ut. Förslagen känns välarbetade och
            intressanta och inriktningen riktig.
          </note>
          <note>
            På samma sätt som för Resursutredningen är det rimliga nu att
            lyssna på remissinstanserna. Det är viktigt att låta lärosätena
            framföra sina synpunkter på förslagen. Det är inte minst viktigt
            att höra de fackliga organisationernas och de enskilda forskarnas
            perspektiv på detta.
          </note>
          <note>
            Vi i alliansen har naturligtvis inriktningen att vi ska återkomma
            med beslut på detta område också.
          </note>
          <note>
            Fru talman! Jag ska avslutningsvis nämna något om den kommande
            forsknings- och innovationspolitiska proposition som regeringen
            avser att lämna till riksdagen i höst.
          </note>
          <note>
            Lyssnar man till den forskningspolitiska debatten kan man konstatera
            att det är många som sätter sitt hopp till denna proposition.
            Det är inte heller så konstigt med tanke på att ramarna för svensk
            forskning kommer att sättas för de kommande åren i denna proposition.
          </note>
          <note>
            Denna proposition är ett bra tillfälle att formulera en idé när
            det gäller vad vi vill med svensk forskning. Det är ett bra tillfälle
            att skjuta till nya och nödvändiga pengar till forskning. Jag
            hoppas också att vi i denna proposition får andra förslag som
            ger landets universitet och högskolor de rätta drivkrafterna.
            Det handlar om en ändring av resurstilldelningen, kanske också
            om karriärer och anställningar, strategiska forskningssatsningar,
            ett avskaffande av högskolemomsen och dessutom bra möjligheter
            för personal och skolor att kommersialisera nya idéer.
          </note>
          <note>
            Med regeringens initiativ, av riksdagen fattade beslut och det
            som vi har framför oss under det kommande året tycker jag att
            vi är på god väg att nå alliansens mål för den högre utbildningen
            och forskningen.
          </note>
          <note>
            Fru talman! Med detta känner jag mig trygg i att yrka bifall
            till förslaget i betänkandet och avslag på samtliga reservationer.
          </note>
          <note type="speaker">
            Anf. 113 THOMAS STRAND (s) replik:
          </note>
          <note>
            Fru talman! Sverige har under lång tid haft en hög profil i forskningsfrågor.
            Vi kan konstatera att forskningen vid svenska högskolor och universitet
            är världsledande i många discipliner.
          </note>
          <note>
            När Socialdemokraterna var i regeringsställning ökade de statliga
            anslagen med 2,3 miljarder kronor. Men detta räcker inte. Vi måste
            satsa mer, och vi måste satsa klokt om Sverige ska klara den globala
            konkurrensen.
          </note>
          <note>
            Jag ser tre saker som viktiga. För det första krävs det profilering
            och kraftsamling för att kunna utveckla styrkeområden som når
            den internationella forskningsfronten. För det andra krävs en
            bredd och mångfald i forskningsinsatserna. Därför måste vi få
            ett resurstilldelningssystem som dels förstärker och gynnar framstående
            forskarmiljöer, dels slår vakt om forskning och högre utbildning
            i hela landet. För det tredje krävs väsentligt mer resurser till
            forskning och utveckling.
          </note>
          <note>
            Jag kan konstatera att Lars Hjälmered berör många bra och viktiga
            saker som gäller forskning. Men det som jag saknar är besked.
            När kommer väsentligt mer pengar? Ska man nå enprocentsmålet vet
            vi att det är fråga om väsentligt mycket mer pengar. Nu säger
            Lars Hjälmered också att denna proposition kommer till hösten.
            Men varför skriver ni inte detta i er text i stället för kommande
            riksmöte? Frågan är: När kommer denna proposition, och när kommer
            de väsentliga satsningarna?
          </note>
          <note type="speaker">
            Anf. 114 LARS HJÄLMERED (m) replik:
          </note>
          <note>
            Fru talman! Propositionen kommer under kommande riksmöte, under
            hösten. Vi får väl ta en fortsatt debatt när förslagen kommer
            skarpt i sammanhanget.
          </note>
          <note>
            Alliansen har gjort ett krafttag när det gäller att skjuta till
            nya pengar. Som Ulrika Carlsson var inne på i tidigare inlägg
            lever vi upp till de åtaganden som kom i den tidigare forskningspropositionen.
            Därtill skjuter vi till nya pengar i år och nya pengar nästkommande
            år.
          </note>
          <note>
            Med koppling till den diskussion om lite mer tillämpad forskning
            som har varit här tidigare kan jag konstatera att regeringen också
            tar ett krafttag när det gäller dessa områden i dialog med bland
            annat fordonsindustrin för att se hur man ur miljösynpunkt kan
            satsa på klimateffektivare fordon. Det handlar om en kvarts miljard
            under detta år. Fler exempel kan nämnas i sammanhanget.
          </note>
          <note>
            Låt mig passa på att ställa två frågor till Thomas Strand. Jag
            nämnde i mitt inlägg stiftelser. Det kan för den delen även vara
            någon annan upplåtelseform. Men fyra partier på den borgerliga
            kanten har gemensamt en tydlig ambition att öka frihetsgraden.
            Är Socialdemokraterna beredda att göra detsamma i stiftelseform
            eller i någon annan form?
          </note>
          <note>
            De inlägg som ni har haft från s, v och mp spretar i lite olika
            riktningar. Vi är ett samlat regeringsunderlag med ett tydligt
            alternativ och en tydlig överenskommelse. Hur ser Thomas Strand
            på frågan att det spretar åt olika håll och att ni inte har något
            gemensamt alternativ?
          </note>
          <note type="speaker">
            Anf. 115 THOMAS STRAND (s) replik:
          </note>
          <note>
            Fru talman! Redan i dag finns det högskolor som bedrivs i stiftelseform
            och som har verkat under många år. När det gäller vilka former
            som ska finnas framåt i tiden måste de växa underifrån i dialog
            med berörda parter.
          </note>
          <note>
            När det gäller oss i oppositionen vill jag framför allt tala
            om Socialdemokraternas politik.
          </note>
          <note>
            Det är viktigt vilka signaler som man sänder ut. Lars Hjälmered
            tar upp saker som man kan säga ja till och tycka är bra.
          </note>
          <note>
            Problemet har varit att ända sedan ni kom till makten har ni
            lovat och talat vackert om saker, men sedan händer det inte så
            mycket. Det kommer inte så många propositioner.
          </note>
          <note>
            I dag får vi höra samma budskap. Det kommer en proposition till
            hösten. Det vet man inte nu i och med att det i texten står kommande
            riksmöte. Det kan vara av underordnad betydelse, men det är problemet.
          </note>
          <note>
            De som följer debatten, alla verksamma ute på universitet och
            högskolor, väntar på signaler. När får vi höra att de stora satsningarna
            kommer?
          </note>
          <note>
            Den resursutredning som Lars Hjälmered hänvisar till är lite
            intressant att ta upp. Jag förstod att Lars Hjälmered stod bakom
            den och ser med förväntan fram emot den.
          </note>
          <note>
            Det finns de i det borgerliga lägret som inte ställer sig upp
            och direkt klappar händer när de läser utredningen, har jag förstått.
            Frågan är vad som kommer att hända.
          </note>
          <note>
            Lars Hjälmered uttrycker sig positivt om den. Har han utskottsmajoriteten
            och hela regeringen med sig? Det är många som undrar. Vad blir
            det av Resursutredningen?
          </note>
          <note type="speaker">
            Anf. 116 LARS HJÄLMERED (m) replik:
          </note>
          <note>
            Fru talman! Låt mig kort inleda med Resursutredningen. Det är
            viktigt att nu lyssna in vad olika universitet och högskolor och
            andra intressenter tycker om detta. Personligen tycker jag att
            den principiella inriktningen är rätt.
          </note>
          <note>
            Jag kan konstatera att ni är inne på liknande resonemang, vilket
            är glädjande. Man ska mer basera på kvalitet när man fördelar
            pengar. Men för att förstå alla konsekvenser måste man vara ödmjuk
            inför detta och lyssna på expertisen.
          </note>
          <note>
            Ambitionen från alliansens sida är att under året återkomma,
            i varje fall i de delar som handlar om forskning.
          </note>
          <note>
            Forsknings- och innovationspolitiska propositionen kommer till
            hösten. Där kommer vi att se ett samlat grepp. Min förhoppning
            är det. Jag kan inte svara för hur regeringsarbetet går till.
            Det är tungt arbete med förberedelser och annat. Min ambition
            är i varje fall att vi ska kunna se en ordentlig ökning av nya
            forskningspengar så att de kan komma universitet och högskolor
            till del och att vi ser krafttag när det gäller den tillämpade
            forskningen.
          </note>
          <note>
            Det handlar också om förbättringar av lite mer strukturkaraktär,
            som jag var inne på i mitt inlägg, till exempel i termer av kommersialisering.
            Om jag tar ett konkret exempel är holdingbolagen en sådan sak.
            Det har väl så här långt knappt varit en vinst. Men eventuell
            vinst får i dag inte gå tillbaka till högskolan. Jag menar att
            det är en brist i en av de grundläggande drivkrafterna för att
            kommersialisera nya idéer. Det och andra saker hoppas jag i strukturtermer
            kommer in i sammanhanget.
          </note>
          <note>
            Vi har från alliansens sida en tydlig framarbetad överenskommelse.
            Ni och andra kan gärna rikta kritik mot de förslag vi har och
            den takt i vilken vi genomför dem. Men vi har gjort hemläxan i
            de olika partierna och förhandlat gemensamt. Vi har gått till
            val på detta, och vi kommer att genomföra det. Mot detta står
            ett alternativ som inte är samsnackat.
          </note>
          <note>
            Ni håller på med politikutveckling. Jag ser fram emot att vi
            kan möta ett gemensamt alternativ även på er sida ju närmare valet
            år 2010 vi kommer även om jag känner tvekan inför detta givet
            Lars Ohlys utspel i Svenska Dagbladet nu i veckan.
          </note>
          <note type="speaker">
            Anf. 117 CHRISTER NYLANDER (fp):
          </note>
          <note>
            Fru talman! Det är ett mycket speciellt och viktigt område som
            vi hanterar. Det handlar om Sveriges konkurrenskraft och hur man
            lyckas konkurrera med kunskap men också om kunskap. Andra satsar
            runt omkring i världen. Det är viktigt att vi hänger med.
          </note>
          <note>
            Det är dessutom viktigt att hela utbildningspolitiken hänger
            med och att man gör en reform av forskningen som stärker kunskapen
            från början. Den som satsar på forskning blir vinnare. Därför
            är det viktigt att Sverige som i dag fortsätter att ligga i topp.
          </note>
          <note>
            Vi satsar redan mycket tack vare många multinationella företag,
            och vi kommer att fortsätta att behöva göra det. Vi måste också
            satsa på bredden och nyfikenheten för att kunna möta de nya utmaningar
            som Sverige och världen kommer att ställas inför.
          </note>
          <note>
            Det är också ett speciellt område därför att det handlar så mycket
            om att göra världen bättre. Jag och Folkpartiet är i grunden mycket
            teknik- och framstegsvänliga och också framtidsvänliga. Då krävs
            det att man tror på ny teknik och ny forskning. För att kunna
            möta växthuseffekten och svälten och kunna utrota folksjukdomarna
            gäller det att våga satsa på forskning.
          </note>
          <note>
            På utbildningsområdet har regeringen en mycket omfattande reformagenda.
            Det gäller också på forskningsområdet.
          </note>
          <note>
            Fru talman! I Sverige satsas mycket på forskning. Det tror jag
            att vi är helt överens om. Det gäller från den statliga sidan,
            från landstingens sida men också från många stora företag. Det
            svenska näringslivet hör till de mest FoU-intensiva i världen.
            Det är en bra och viktig framgångsfaktor.
          </note>
          <note>
            Vi ska också erkänna att vi under de senaste åren har sett en
            negativ utveckling som är bekymmersam. Vi har sett att näringslivets
            investeringar i FoU har minskat under senare år. Svensk forskning
            har tappat när det gäller synlighet i internationella tidskrifter.
          </note>
          <note>
            Vi har också tappat positioner när det gäller att omvandla forskningen
            till patent, jobb och företagande. Många forskare berättar för
            oss om en knaper och ansträngd miljö för forskning. De berättar
            för oss att de har sämre ekonomi än kollegerna i konkurrensländerna.
          </note>
          <note>
            De berättar för oss att de har lägger ned alltmer tid på ansökningar
            och har snålare möjligheter än många andra att köpa in ny utrustning.
          </note>
          <note>
            Fru talman! Detta är ingenting som inträffade i september år
            2006. Det är ett problem som vi har sett under flera år som den
            här regeringen nu måste ta tag i.
          </note>
          <note>
            Slutsatsen är att det behövs mer resurser till forskning, och
            vi måste bli bättre på att kommersialisera forskning och kunskap.
          </note>
          <note>
            Nu genomförs rätt mycket för att öka forskningens möjligheter
            i Sverige. Vi utreder utvidgad avdragsrätt för donationer till
            forskningsändamål. Vi fullföljer tidigare forskningspropositioner
            och plussar dessutom på lite grann.
          </note>
          <note>
            Vi funderar på att avskaffa högskolemomsen. Det skulle innebära
            300350 miljoner extra till högskolorna. Vi jobbar stenhårt på
            att få EES-anläggningen till Lund. Det är den neutronforskningsanläggning
            som skulle sätta Sverige på kartan på det området. Det är mycket
            viktigt.
          </note>
          <note>
            Regeringen bereder nu förslaget till resursfördelning som har
            tagits upp i debatten tidigare. Det är ett resursfördelningssystem
            som är viktigt för att se till att vi gynnar både kvalitet och
            bredd i svensk forskning.
          </note>
          <note>
            Men reformagendan kan inte bara handla om resurser, även om pengar
            är viktigt. Just nu har vi tagit del av en utredning om anställningsvillkor
            för forskarna. Det är otroligt viktigt för att forskarna i Sverige
            ska känna att de har chans att utvecklas.
          </note>
          <note>
            Det handlar om tydliga karriärvägar, rättvisa men också, vilket
            är nog så viktigt, att stärka jämställdheten. Detta bereds på
            departementet och kommer tillbaka i en senare proposition.
          </note>
          <note>
            Vi funderar också på hur högskolorna och universiteten ska bli
            fria. Vi tror att denna frihet är viktig för institutioner men
            också för de enskilda forskarna. Det är viktigt att man har ökad
            akademisk frihet och mindre politisk klåfingrighet.
          </note>
          <note>
            Jag tycker att vi i den här debatten tyvärr har hört att oppositionen
            är väldigt bra på att peka ut med de politiska klåfingrarna vad
            det är man ska satsa mer på och vad det är man ska satsa mindre
            på. Det är viktigt att vi har mer av inomvetenskaplig bedömning
            av vad som är viktigt att satsa på. Man kan inte prioritera allt.
            Man måste också våga prioritera ned någonting.
          </note>
          <note>
            Fru talman! Det har varit många motioner i ärendet. Det visar
            på ett stort engagemang. Debatten i sin helhet har också visat
            att det på några viktiga strategiska områden kan innebära att
            vi har breda överenskommelser. Jag skulle i så fall välkomna det.
            Tills vidare yrkar jag bifall till utskottets förslag.
          </note>
          <note type="speaker">
            Anf. 118 THOMAS STRAND (s) replik:
          </note>
          <note>
            Fru talman! Folkpartiet har på ett särskilt sätt profilerat sig
            inom utbildningsområdet. Det har bland annat utlovats Nobelpristagare
            från Sverige. Det är naturligtvis förhoppningen. Men jag har svårt
            att se att den borgerliga forskningspolitiken ska leda fram till
            det resultatet.
          </note>
          <note>
            Nu vill jag fördjupa mig i en annan fråga, nämligen skolforskning.
            Lärarförbundets vetenskapliga råd har nyligen lämnat in en skrivelse
            till högskole- och forskningsministern inför beredning av kommande
            proposition, oavsett när den nu kommer.
          </note>
          <note>
            I skrivelsen konstateras att forskningsresurserna på skolans
            område knappt utgör 1 promille av vad skolväsendet kostar i drift
            och att mindre än 200 av samtliga ca 230 000 verksamma lärare
            är forskarutbildade.
          </note>
          <note>
            Vidare skriver de att resurserna för forskning och forskarutbildning
            i anslutning till lärarutbildningen och pedagogisk yrkesverksamhet
            sällan når upp till 10 procent av grundutbildningsanslaget. Inom
            andra utbildningsområden är det vanligt att resurserna till forskning
            och forskarutbildning motsvarar 4050 procent av grundutbildningens
            anslag. Detta är naturligtvis uppseendeväckande låga siffror.
          </note>
          <note>
            I skrivelsen framförs förslag om en tydligare praxisnära forskning
            där disputerade lärare samtidigt kan undervisa i skola och förskola
            och forska, om ökade forskningsresurser för lärarutbildning och
            pedagogisk yrkesverksamhet, om ett institut för skolforskning
            och om en bättre delaktighet med kommunerna.
          </note>
          <note>
            Jag skulle gärna vilja veta hur Christer Nylander som representant
            för Folkpartiet och den borgerliga alliansen ställer sig till
            Lärarförbundets vetenskapliga råds förslag om att förstärka forskning
            om skolan i skolan.
          </note>
          <note type="speaker">
            Anf. 119 CHRISTER NYLANDER (fp) replik:
          </note>
          <note>
            Fru talman! Det tar lite tid innan jag svarar därför att jag
            letar febrilt i Socialdemokraterna reservationer efter någonting
            om skolforskning. Men jag hittar inget. Därför är det lite märkligt
            att Thomas Strand ägnar hela sin replik åt just detta. Ni har
            ju inte själva någonting i reservationerna på området, utan hänvisar
            till en skrivelse från Lärarförbundet och Lärarnas riksförbund.
          </note>
          <note>
            Jag ska gärna svara ändå. De har skickat in skrivelsen för att
            den ska behandlas i samband med forskningspropositionen, och vi
            kommer att behandla den i samband med forskningspropositionen.
          </note>
          <note>
            Jag tycker att det är viktigt att vi får en skolpolitik som vilar
            på vetenskaplig grund. Jag tycker att vi kan se problemen med
            en skolpolitik som inte har gjort det. Vi har under många år haft
            en skolpolitik som inte har vilat på vetenskaplig grund. Det har
            inneburit att fler har hoppat av gymnasiet och att färre har lyckats
            i grundskolan men också att vi har fått allt färre som har sökt
            sig till lärarutbildningen. Det tycker jag är bekymmersamt.
          </note>
          <note>
            Vi bereder just nu en forskningsproposition, vi bereder en ny
            lärarutbildning och vi gör många andra saker på det här området.
            I samband med det kommer vi också att behandla skrivelsen.
          </note>
          <note>
            Låt mig bara säga ännu en sak. Thomas Strand pratade om kejsarens
            nya kläder i sitt anförande tidigare. Det var intressant. Men
            själv är han ju en av de sista ståndaktiga tennsoldater som försvarar
            den gamla forskningspolitiken. Vi har sett att den inte räcker
            till. Nu säger till och med Thomas Strand och Socialdemokraterna
            att det skulle ha behövts mer pengar i forskningspolitiken för
            flera år sedan. De brister vi ser nu är inte ett problem som har
            uppstått på grund av att vi bytte regering på hösten 2006.
          </note>
          <note>
            Jag tror inte att vi kommer att få se kejsarens nya kläder, utan
            att den svenska forskningspolitikens fula ankunge kommer att utvecklas
            till en vacker svan i samband med höstens forskningsproposition.
          </note>
          <note type="speaker">
            Anf. 120 THOMAS STRAND (s) replik:
          </note>
          <note>
            Fru talman! Det är rätt intressant att lyssna på debatten och
            inläggen från de borgerliga företrädarna. Om man tänker på hur
            det var före valet, i valrörelsen, lät det så här: Usch, så lite
            som har satsats på forskning i Sverige det här går inte an! Nu
            har en efter en av talarna gått upp och sagt att Sverige är bra
            på forskning. Det finns mycket bra, och vi är världsledande i
            många discipliner, menar de. Vi socialdemokrater kanske är mer
            trovärdiga. Vi sade att vi satsade pengar, 2,3 miljarder kronor,
            men att det inte räcker. Vi måste satsa mer.
          </note>
          <note>
            Jag tycker att det här med kejsarens nya kläder håller fortfarande.
            Ni säger mycket, men det är inte mycket som har hänt i verkligheten.
          </note>
          <note>
            Det är naturligtvis viktigt att prata om skolforskning. Det handlar
            om en proposition som kommer nästa riksmöte. Jag har min fulla
            rätt att säga: Det här är viktigt att få med. Jag hoppas att Folkpartiets
            representant går och säger det till Lars Leijonborg.
          </note>
          <note>
            Jag tycker att det här är jättespännande. Jag kan berätta för
            Christer Nylander att vi har fått många tankar och idéer när vi
            har haft vårt skolrådslagsarbete. En spännande idé som kom upp
            är att minst 1 procent av skolans totala resurser bör avsättas
            för skolforskning. Det ligger i linje med Lärarförbundets vetenskapliga
            råd.
          </note>
          <note>
            När vi nu pratar om en ny proposition som kommer vore det därför
            intressant att få veta vad den ska innehålla. Jag hoppas att Christer
            Nylander och Folkpartiet är med och påverkar den propositionen.
            Är Christer Nylander beredd att med kraft hävda att det här är
            viktigt och säga att vi behöver mer resurser till skolforskning
            och forskning om skolan i skolan? Det skulle jag gärna vilja ha
            besked om i dag.
          </note>
          <note type="speaker">
            Anf. 121 CHRISTER NYLANDER (fp) replik:
          </note>
          <note>
            Fru talman! Det fungerar så på allianssidan att fyra partier
            försöker skriva ihop sig om en gemensam politik. Vi väntar med
            stort intresse på den gemensamma oppositionsmotionen som ska komma
            på den forskningsproposition som kommer så småningom. Jag hoppas
            att det blir en sådan motion, eftersom ni förväntar er att vi
            ska vara överens om allting.
          </note>
          <note>
            Låt mig ändå säga att det inte är något konstigt att forskningspropositionen
            kommer till hösten. Den handlar om pengar, den handlar om resurser
            och den handlar om hur mycket vi ska avsätta inte bara nästa år
            utan flera år framåt. Därför måste den självfallet behandlas i
            samband med att man gör en budget för staten. Det vore helt orimligt
            om man skulle koppla loss forskningspropositionen från budgetbehandlingen
            i riksdagen. Det hoppas jag verkligen inte att Socialdemokraterna
            tycker att man ska göra. Här är det riktiga pengar det handlar
            om. Det handlar om att tillföra riktiga resurser. Då måste man
            sköta beredningen av forskningspropositionen i samband med att
            man gör en budgetproposition och en långsiktig plan för statens
            ekonomiska utveckling.
          </note>
          <note>
            Det blir en proposition i höst. Pengarna kommer säkerligen inte
            att synas i budgetpropositionen. I samband med det arbetet tittar
            vi också på möjligheterna för skolforskning framöver. Vi kan ändå
            notera att det finns ett nyuppväckt intresse för denna fråga bland
            Socialdemokraterna inför den här debatten. Ni har varken i någon
            reservation eller tidigare lyft upp frågan. Det är som Thomas
            Strand säger; det var ungefär 1 promille som går till detta medan
            man nu tycker att det borde vara 1 procent. Ansvaret för att det
            är 1 promille som går till skolforskningsfrågor ligger knappast
            på den nuvarande majoriteten.
          </note>
          <note type="speaker">
            Anf. 122 LAGE RAHM (mp) replik:
          </note>
          <note>
            Fru talman! Christer Nylander sade att oppositionens olika motioner
            om att förbättra när det gäller forskning handlar om politisk
            klåfingrighet när man pekar ut olika områden. Jag skulle vilja
            uppehålla mig lite vid detta.
          </note>
          <note>
            Jag tycker att det är viktigt att vi ser att det finns en frihet
            för akademin. Men jag tycker att det är mycket konstigt att mena
            att alla idéer och inspel som kommer från politiskt håll om forskning
            skulle vara klåfingrighet. Det måste vara så att när vi ska fatta
            politiska beslut måste vi kunna efterlysa forskning som grund
            för dessa beslut. Det kan inte vara politiskt klåfingrigt att
            efterlysa det om man samtidigt behåller en frihet för akademin
            med pengar till den forskning som akademin själv anser vara bäst.
          </note>
          <note>
            På vilket sätt kan det vara politiskt klåfingrigt att inför framtiden
            vilja ha mer intelligenta system som handlar om trafik och att
            vi ser att mer måste satsas på framtidens typ av trafik? Det är
            en trafik som inte innebär att man åker en och en i varsin bil,
            även om det också kommer att förekomma. På vilket sätt är det
            politiskt klåfingrigt att peka ut att doktorander har en utsatt
            situation och att den måste förbättras? På vilket sätt är det
            politiskt klåfingrigt att vi vill ta emot flyktingar på ett mer
            kvalitetssäkrat, forskningsbaserat och kunskapsbaserat sätt? Eller
            är det politiskt klåfingrigt att vilja att vi i utökad utsträckning
            kommersialiserar den forskning som bedrivs i det här landet?
          </note>
          <note type="speaker">
            Anf. 123 CHRISTER NYLANDER (fp) replik:
          </note>
          <note>
            Fru talman! Jag gör noteringen att när man tittar på reservationen
            ser man vissa specifika frågor som lyfts upp. Jag tror att Sveriges
            forskning behöver mer av en strategisk diskussion. Den innebär,
            som mina allianskolleger har varit inne på här tidigare, att vi
            måste välja ut några väsentliga områden för Sverige. Det gäller
            till exempel hur vi möter det globala klimathotet eller ser till
            att Sverige fortsätter vara i topp när det handlar om biomedicin
            och mycket annat.
          </note>
          <note>
            Men vi måste också fundera på hur vi ser till att den vetenskapliga
            grunden själv får ligga som beslut för vad vi ska satsa på. Vi
            ska minska det politiska inflytandet över forskningen och låta
            universitet, institut och högskolor själva avgöra vad som är viktigt
            att satsa på.
          </note>
          <note>
            Problemet med den här typen av betänkande är att man hänvisar
            till olika motioner. Därmed måste man till exempel säga att lyckoforskning
            är något vi ska satsa på, men det finns inga reservationer om
            att vi ska satsa på biomedicin. Vi måste lyfta oss från den debatten
            och våga vara strategiska och från utskottets majoritets sida
            våga säga vad som är det viktiga för Sverige framöver. Vi kommer
            att återkomma till det i den forskningsproposition som kommer
            till hösten.
          </note>
          <note type="speaker">
            Anf. 124 LAGE RAHM (mp) replik:
          </note>
          <note>
            Fru talman! Jag uppfattar att Christer Nylander nämner att det
            här inte är det allra mest strategiska och att det därmed inte
            ska satsas på det. Jag tycker att det är en konstig inställning
            att vara emot idéer bara för att det inte är den absolut bästa
            idén. På det sättet kommer man bara att bifalla den absolut bästa
            idén och avslå alla andra goda idéer. Vi pratar om strategier,
            och jag tror att den strategin är olycklig.
          </note>
          <note>
            Det är ganska naturligt att när vi nu har motioner från den allmänna
            motionstiden på forskningsområdet kommer det inte att vara ett
            strategiskt tänkande från alla riksdagsledamöter som har motionerat.
            Det ligger i sakens natur. Men motioner bör ändå behandlas på
            ett seriöst sätt. Jag tycker att det är viktigt att vi sedan,
            när det är dags för det, återkommer och tar ett strategiskt helhetsgrepp
            på forskningen.
          </note>
          <note>
            Men jag tycker inte alls att det stämmer att det, som Christer
            Nylander tidigare nämnde, skulle vara politisk klåfingrighet att
            gå in och ha förslag från politiken på enskilda forskningsområden.
          </note>
          <note type="speaker">
            Anf. 125 CHRISTER NYLANDER (fp) replik:
          </note>
          <note>
            Fru talman! Jag tror att jag misstolkas något av min opponent
            här. Jag tycker att det är viktigt att vi har en väldigt stor
            bredd på forskningen i Sverige. Vi kommer att ha en väldigt stor
            bredd på Forsknings-Sverige. Vi kommer att se till att vi har
            ännu friare tyglar för forskare att av ren nyfikenhet fundera
            på vad Sverige behöver satsa på men också vilka möjligheter som
            finns att utöka gränserna för mänsklighetens kunnande. Det finns
            egentligen ingen motsats mellan att våga satsa strategiskt samtidigt
            som man är öppen för bredd och fri nyfikenhetsforskning.
          </note>
          <note>
            Sedan är vi överens om att den här typen av betänkande blir inriktat
            på olika saker därför att man ska besvara motioner. Jag vill ändå
            hävda att majoriteten har behandlat de här motionerna mycket seriöst.
            Jag vänder mig mot beskrivningen att vi skulle göra det icke-seriöst.
            Om det är så att mitt anförande tidigare uppfattades av Lage Rahm
            som icke-seriöst ber jag om ursäkt för det.
          </note>
          <note type="speaker">
            Anf. 126 YVONNE ANDERSSON (kd):
          </note>
          <note>
            Fru talman! I dag debatterar vi ett betänkande som behandlar
            ett antal motioner. De är lite disparata. Jag har valt ut ett
            område, nämligen hur de framtida satsningarna på forskning och
            universitet ska se ut.
          </note>
          <note>
            Men innan jag går in på detta måste jag uttrycka min förvåning,
            fru talman, över Thomas Strand. Han säger några saker som är direkt
            missvisande. Det vill jag förklara allra först. Jag vill också
            säga att jag tänker utesluta en del av det jag annars skulle ha
            tagit med i mitt anförande eftersom mina kolleger på allianssidan
            har varit fylliga i sina anföranden. Jag instämmer med dem.
          </note>
          <note>
            Thomas Strand tog upp Arbetslivsinstitutet, och det lät som om
            vi skulle ha lagt ned någon forskning inom detta område. Vet inte
            Thomas Strand att anledningen till att institutssituationen löstes
            upp var att forskningen inte var kopplad till doktorandutbildning?
            Varje framstående forskningsinstitut är också kopplat till en
            doktorandutbildning. Därför har man låtit de forskarna få jobba
            vidare på olika lärosäten. Det är alltså en helt kvalitetsinriktad
            förändring som vi har gjort.
          </note>
          <note>
            Den andra delen handlar om Forska och väx-pengar. Nej, det var
            inte så att de lades åt sidan när Vinnova fick en nedräkning för
            ett år. I stället tog man hälften och omfördelade. De viktiga
            projekten inom Forska och väx på Vinnova har funnits kvar hela
            tiden.
          </note>
          <note>
            När det gäller frågan om att det inte kommer så många propositioner
            borde var och en i den här kammaren veta att det har varit kutym
            under ett stort antal år med olika regeringar att lägga fram en
            forskningsproposition vart fjärde år. Vi lägger fram den ovanligt
            tidigt. Ni kan vara glada om vi inte efterfrågar den för tidigt
            i det fall ni händelsevis någonsin mer skulle få majoritet.
          </note>
          <note>
            Fru talman! När jag debatterade excellent forskning med Thomas
            Östros för åtta år sedan var det precis det som vi efterlyste
            medan Socialdemokraterna avslog detta. Egentligen är Thomas Strand
            bara åtta år sen, men det är okej. Välkommen i ledet! Vi kommer
            att jobba vidare med detta under vår regeringsperiod.
          </note>
          <note>
            Fru talman! Jag har alltså valt tre frågor. Den första är: Hur
            medverkar vi till att duktiga forskare kan komma fram med bra
            resultat? Den andra är: Hur medverkar vi till att bra forskningsresultat
            också blir en framgångsfaktor för vårt land? Och den tredje är:
            Hur tar vi ledningen i samhällets utveckling?
          </note>
          <note>
            De här stora frågorna måste man kunna se i varje situation. Jag
            är väl nästan sist i debatten. Det brukar vara så för oss kristdemokrater.
            På tidigare talare här i debatten har det låtit så här: Vänsterpartiet
            är först med enprocentsmålet. Nej, Socialdemokraterna är det.
          </note>
          <note>
            Men vi har också gått till val på enprocentsmålet. Se inte motsättningar
            där det inte finns några. Vi vet också att Socialdemokraterna
            har jobbat för bra forskning. Det har vi också gjort, men vi har
            lite olika inriktningar och lite olika metoder. Där skiljer vi
            ut oss. Låt oss, inför dem som eventuellt lyssnar på den här debatten,
            göra meningsskillnader av det som vi har skilda uppfattningar
            om men inte av det som vi år efter år har lyft fram som viktiga
            poänger för alla av oss och det vi faktiskt vill ha.
          </note>
          <note>
            Om forskare ska bli duktiga forskare behövs det en bra miljö.
            Ni har naturligtvis alla läst Vetenskapsrådets guide till god
            infrastruktur. De första riktlinjerna kom 2005, och sedan har
            de byggts på av forskningsråden och andra. Där kan vi läsa väldigt
            tydligt att förutsättningarna är just bra miljöer och bra resurser.
            Det är något som vi försöker jobba med och som ska fram i den
            forskningsproposition som kommer till hösten. Det är någonting
            som vi kanske inte hitintills har varit så lyckosamma med. Det
            är egentligen detta som har brustit när man har tittat på utvärderingar.
          </note>
          <note>
            Det finns duktiga professorer, men de måste år efter år jobba
            på sina ansökningar i stället för att forska. Det finns en rad
            delar som vi vill lyfta fram. Varför det? Jo, konkurrenssättningen
            har varit i Forskningsrådet. Nu för man ned friheten att ta hand
            om sina medel till lärosätena. Konkurrensutsättningen sker där.
            Då kan det bli en annan frihet och långsiktighet. Man kan utveckla
            lärosätet så att alla kan bli bra på någonting.
          </note>
          <note>
            Den nuvarande resurstilldelningen har varit djupt orättvis. Det
            har till och med saknats en god mall för vilka kriterier man har
            utgått ifrån. I själva verket har det inte funnits några kriterier.
            Ingen har åtminstone kunna presentera dem när vi har efterfrågat
            dem under många år. Därför har till exempel mitt hemuniversitet,
            Linköpings universitet, genomgående fått mindre medel i de statliga
            anslagen än varje annat jämförbart universitet. Varför det? Jo,
            men så blir det när det är orättvist och man inte går efter vad
            som egentligen har hänt. Man har inte tittat på resurser och så
            vidare. Man har inte haft bedömningskriterier.
          </note>
          <note>
            Nu har det kommit en utredning, Dan Brändströms utredning, som
            visar hur man kan konkurrensutsätta forskningen på lärosätena.
            Här bestäms godtagbara, tydliga kriterier. Nu menar inte jag att
            det är självklart att de kriterierna är de bästa, men det finns
            ändå kriterier som vi kan utgå ifrån.
          </note>
          <note>
            Jag tror också att det är viktigt att det blir en kredit för
            den goda forskning som finns. Det ska vårt land kunna få tillbaka
            lite av. Många fräscha idéer har försvunnit till andra länder
            därför att vi inte har haft någon bra helhetsbild av hur man tar
            till vara detta. Nu vet vi att Vinnova genom så kallat trippelhelixförfarande
            kan få samhälle, näringsliv och forskare att samarbeta så att
            vi ökar antalet jobb i samband med att vi ger medel till Vinnova.
          </note>
          <note>
            Den tredje frågan som jag helt snabbt vill ta upp här är något
            som jag också tycker är en brännhet fråga. Hur är vi med och styr
            och leder utvecklingen? På vilket sätt vill vi makthavare samarbeta
            med forskare? Vi är väl inte något slags offer? Vi ska ha en god
            grundforskning. Vi ska ha fri forskning på många sätt. Men sedan
            ska vi samarbeta också så att vi får en utveckling som är bra
            för landet.
          </note>
          <note>
            Japan har satt upp ett råd direkt underställt premiärministern.
            De vill vara number one , som de uttrycker det själva. Det här
            rådet menar att de ska se på den samlade bilden av forskning och
            framtidsutveckling. Finland har ett framtidsutskott.
          </note>
          <note>
            Det kanske är så att vi också ska hitta en idé om hur vi ska
            gå framåt i vårt land. Vi har Rifo, som jag själv har förmånen
            att vara kopplad till. Vi har gjort mycket inom ramen för riksdagen.
            Framtidsdagen var välbesökt. Förmodligen kan vi hitta annat. Vi
            har viktiga fält som är på gång nu, till exempel nanotekniken.
            Norge lär ha en nationell strategi för hur den ska gå framåt.
            Vi har jätteviktiga stora frågor att ta tag i. Jag ser fram emot
            att vi på ett ännu tydligare sätt ska kunna jobba vidare med de
            viktiga forskningsfrågorna, inte minst när vi får en forskningsproposition
            som kommer att utveckla krafterna inom forskningsdelen.
          </note>
          <note>
            Med det, fru talman, vill jag yrka avslag på samtliga motioner
            och bifall till utskottets förslag i betänkandet.
          </note>
          <note type="speaker">
            Anf. 127 MAX ANDERSSON (mp):
          </note>
          <note>
            Fru talman! Jag tänkte tala om lycka. Lycka är något som mänskligheten
            har sökt sedan urminnes tider, men det är först de senaste 1015
            åren som lyckoforskningen har börjat kunna ge oss hårda fakta
            om hur man ska finna den.
          </note>
          <note>
            Lyckoforskning är ett nytt, tvärvetenskapligt ämne som kombinerar
            framför allt psykologi, nationalekonomi och samhällsvetenskap.
            Den har kommit längre än vad många tror. Den har till och med
            kommit så långt att det nu har getts ut studentlitteratur på det
            svenska språket.
          </note>
          <note>
            De hårda fakta som man har kunnat komma fram till, hur har man
            kommit fram till dem? Vi har hört invändningar i stil med: Men
            kan man verkligen mäta lycka?
          </note>
          <note>
            Ja, lyckoforskningen säger att det verkar som om man kan det.
            Den vanligaste metoden är att man använder sig av enkätundersökningar
            där folk helt enkelt får svara på frågor om hur lyckliga de är
            vid vilket tillfälle etcetera. Det här materialet kan sedan studeras.
            Man kan söka efter korrelationer, och man har hittat resultat.
            En del av dem är ganska självklara såsom att kärlek, vänner och
            ett aktivt liv bidrar till att öka lyckan. Man har kommit fram
            till och fått hårda fakta om att pendling till arbetet inte är
            en behaglig vardagsaktivitet. Man har också hittat det intressanta
            faktumet att politisk aktivitet verkar bidra till att öka individers
            lycka. Det kunde ju vi ha talat om för forskarna för länge sedan.
          </note>
          <note>
            En sak som torde intressera utbildningsutskottet särskilt är
            att den momentana lyckoupplevelsen av läxläsning är mindre än
            den av att titta på tv, men att på sikt bidrar ett flitigt läxläsande
            till att öka lyckan. Huruvida det stämmer ska jag inte uttala
            mig om jag är inte lyckoforskare men det är i alla fall det resultaten
            pekar på.
          </note>
          <note>
            Det finns andra resultat som är mer anmärkningsvärda. Ett av
            de mest anmärkningsvärda resultaten är att lyckan skiljer sig
            väldigt mycket år mellan olika länder. Zimbabwe är till exempel
            ett av jordens allra olyckligaste länder medan skandinaviska välfärdsstater
            som Sverige och Danmark tillhör de lyckligaste. Det verkar som
            om faktorer som demokrati, rättssamhälle och trygghet starkt bidrar
            till lyckan i ett samhälle. Det verkar också som om hälsa är lyckobefrämjande.
            Det pågår en spännande debatt om jämlikheten och skillnader i
            lönenivåer bidrar till att öka eller minska lyckan. Olika forskningsresultat
            säger olika saker. Det finns också en spännande debatt om lyckan
            är röd, blå eller grön. Men det är ju så det är med forskning:
            Den ger inte alltid det resultat man önskar.
          </note>
          <note>
            Lyckoforskningen visar också mycket tydligt att man inte kan
            öka sin personliga lycka varaktigt genom att köpa prylar. Den
            lycka man får när man inhandlar någonting, om man gör det i Sverige
            och är en normal svensk, klingar av väldigt snabbt, inom några
            veckor. I vårt samhälle kan man alltså inte köpa lycka för pengar.
          </note>
          <note>
            Men man kan faktiskt köpa lycka för pengar, förutsatt att man
            är fattig. I fattiga länder, där människor inte får sina grundläggande
            behov täckta, där kan man öka lyckan genom att få mer pengar så
            att man kan få de grundläggande behoven täckta. Men över en viss
            nivå är ökad materiell konsumtion inte ett effektivt sätt att
            öka lyckan.
          </note>
          <note>
            Lyckan har inte ökat väsentligt i Sverige sedan 1970-talet, trots
            att vi har haft en enorm ekonomisk tillväxt sedan dess. Vår topplats
            i de internationella lyckoligorna visar tydligt att vi har gjort
            någonting väldigt rätt i det här landet. Men det faktum att vi
            har stått stilla sedan 1970-talet tyder också på att vi borde
            titta på om vi inte gör någonting fel.
          </note>
          <note>
            Fru talman! Det verkar som om det högsta målet för politiken
            i Sverige, det som vi alla politiker opererar efter i det vardagliga
            politiska arbetet, är att maximera bnp. Vi tittar på olika politiska
            förslag och frågar oss: Höjer det här bnp? Sänker det här bnp?
            Vad får det för effekter?
          </note>
          <note>
            Man räknar med minsta tiondel eller hundradel. Men är det det
            som är målet med politiken?
          </note>
          <note>
            Organisationen Charity, en påtryckningsorganisation som kämpar
            för att öka lyckan, har frågat svenska riksdagsledamöter vad de
            tycker är politikens högsta mål. 32 av 58 hävdar att det högsta
            målet är att maximera lyckan så mycket som möjligt. Det verkar
            som om politiker från väldigt många håll inom svensk politik faktiskt
            tycker att det är en bra idé.
          </note>
          <note>
            Jag har studerat lyckoforskningens resultat inför den här motionen,
            och jag måste erkänna att jag tycker att väldigt mycket av lyckoforskningens
            resultat låter som grön politik. Men jag erkänner att jag är partisk.
          </note>
          <note>
            Jag vet att i Storbritannien har både Labour, de konservativa
            och liberaldemokraterna startat någon form av arbetsgrupper för
            att ta in lyckoforskningens resultat i sin egen politikprocess.
          </note>
          <note>
            Det finns några slutsatser som man kan dra, i alla fall relativt
            säkert. Jag ska inte stå här och säga att den gröna politiken
            är den som leder till mest lycka. Så långt har inte lyckoforskningen
            kommit än, i alla fall inte på alla områden.
          </note>
          <note>
            Men några resultat verkar vara väldigt stabila. En satsning på
            psykiatri skulle öka lyckan i samhället. Det verkar som om det
            är mycket lättare att lindra olycka än att öka människors lycka.
            Att öka lyckan är svårt, framför allt när man redan ligger på
            topp. En annan sak som vi borde fundera på är om det verkligen
            är rätt att försöka öka bnp-tillväxten i samhället genom att öka
            otryggheten, vilket jag vet att den borgerliga regeringen har
            funderat på vid några tillfällen och även försökt genomföra. Det
            kan bidra till att minska lyckan i samhället på sikt, och det
            är ju inte det som regeringen vill.
          </note>
          <note>
            Vi har gjort mycket rätt här i Sverige. Det är därför vi ligger
            på topp. Men det faktum att vi inte ligger högre nu än vad vi
            gjorde på 70-talet tyder på att vi förhoppningsvis kan göra någonting
            mer rätt än vad vi hittills har gjort.
          </note>
          <note>
            Lyckoforskningen är ett framväxande ämne, och den håller fram
            ett löfte om ett mer rationellt angreppssätt när det gäller att
            öka lyckan i samhället och en bättre, mer rationell politik. Det
            här är vad jag vet det första talet om lyckoforskning i Sveriges
            riksdag. Jag tror att inom 1015 år kommer lyckan och lyckoforskningen
            att tillhöra politikens standardfrågor, och den kommer att användas
            av alla partier för att öka lyckan i Sverige så mycket som möjligt.
          </note>
          <note>
            Överläggningen var härmed avslutad.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 februari
          </note>
          <note>
            Peter Hultqvist
          </note>
          <note>
            Luciano Astudillo
          </note>
          <note>
            Anneli Särnblad
          </note>
          <note>
            Peter Hultqvist
          </note>
          <note>
            Berit Högman
          </note>
          <note>
            Anne Ludvigsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 19 februari.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 februari
          </note>
          <note>
            Gunnar Sandberg
          </note>
          <note>
            Thomas Bodström
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Phia Andersson
          </note>
          <note>
            Phia Andersson
          </note>
          <note>
            Cecilia Widegren
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ulla Andersson
          </note>
          <note>
            Lars Hjälmered
          </note>
          <note>
            Karin Svensson Smith
          </note>
          <note>
            Carina Hägg
          </note>
          <note>
            den 14 februari
          </note>
          <note>
            Britta Rådström
          </note>
          <note>
            Marianne Berg
          </note>
          <note>
            Ameer Sachet
          </note>
          <note>
            Christer Engelhardt
          </note>
          <note>
            Lars Wegendal
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Britta Rådström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 19 februari.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 februari
          </note>
          <note>
            Birgitta Ohlsson
          </note>
          <note>
            Tina Acketoft
          </note>
          <note>
            den 14 februari
          </note>
          <note>
            Kalle Larsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 19 februari.
          </note>
          <note>
            18 § Kammaren åtskildes kl. 17.18.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
