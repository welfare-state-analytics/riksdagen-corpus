<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--11</head>
          <docDate when="2007-10-17">2007-10-17</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2007/08:11
            </seg>
          </u>
          <note>
            Onsdagen den 17 oktober
          </note>
          <note>
            Kl. 09:00 - 23:16
          </note>
          <note>
            1 § Partiledardebatt
          </note>
          <note type="speaker">
            Anf. 1 MONA SAHLIN (s):
          </note>
          <u>
            <seg>
              Herr talman! Det har hänt mycket i svensk politik sedan den förra
              partiledardebatten. En försvarsminister har avgått för att han
              inte hade stöd i regeringen. En finansmarknadsminister borde ha
              avgått för att han bara har stöd i regeringen. Jobben har blivit
              fler, men det har de långtidsarbetslösa också blivit. Vi som har
              höga inkomster har blivit rikare. De deltidsarbetande kvinnorna
              har blivit fattigare. Och pensionärerna har slutligen fått ett
              besked: Regeringen har inte råd med dem.
            </seg>
          </u>
          <u>
            <seg>
              Det är tre år kvar med den borgerliga regeringen.
            </seg>
          </u>
          <u>
            <seg>
              Djävulen syns i detaljerna, brukar man säga. Det är också i prioriteringarna
              som skiljelinjerna blir tydliga.
            </seg>
          </u>
          <u>
            <seg>
              Vi har just lagt fram vårt budgetalternativ och vårt jobbprogram.
              Våra prioriteringar är tydliga. Det är rättvisa och trygghet,
              därför att Sverige vinner på det. Och så är det tre saker till:
              utbildning, utbildning och utbildning. Varför då?
            </seg>
          </u>
          <u>
            <seg>
              Sverige är ett spännande, modernt och exportberoende land. Här
              slåss våra stora industrier om marknadsandelar. Här växer exportmöjligheterna
              för våra små företag. Här kämpar våra forskare om att bli först
              med genombrotten. Här sliter anställda inom vård och omsorg för
              att hålla jämna steg med ny forskning och ny kunskap. Här investeras
              ständigt i ny teknik. Här söker också små och stora företag efter
              ny personal. Här söker människor inte bara ny försörjning utan
              också nya utmaningar, nya arbetsuppgifter och ny kunskap.
            </seg>
          </u>
          <u>
            <seg>
              Drivkrafterna för allt detta som sker, är det bara pengar? Är
              det en peng för att lära sig svenska, en peng för de rika i sänkt
              skatt, en sänkt peng för sjuka och föräldrar, stora pengar på
              en bostadsmarknad som snart bara är till för den som kan köpa
              och den som vill äga.
            </seg>
          </u>
          <u>
            <seg>
              Eller finns det andra drivkrafter också? Är det viljan att lära
              sig mer tillsammans med fler, modet att lämna ett gammalt jobb
              för ett nytt och spännande, önskan att faktiskt bry sig också
              om andra? Det är drivkrafter som jag tror sitter djupt i hjärtat
              på många svenskar.
            </seg>
          </u>
          <u>
            <seg>
              Vad säger företagen och industrin i dag? Ja, de pekar ut bristen
              på kompetent personal som ett av de största hindren för att kunna
              utveckla sina företag. När vi pratar med basindustrin säger de
              samma sak. De säger: Sluta prioritera bidrag till lövkrattning
              och sänkta kunskapskrav! Ge oss som sysselsätter hundratusentals
              svenskar vettiga konkurrensvillkor!
            </seg>
          </u>
          <u>
            <seg>
              Ska vi bygga ett Sverige som står starkt inför framtiden, ett
              Sverige där jobben fortsätter att komma och där välfärd och trygghet
              faktiskt är till för alla, måste satsningarna fortsätta på utbildning,
              på utbildning och på utbildning.
            </seg>
          </u>
          <u>
            <seg>
              Därför har vi socialdemokrater lagt fram bland annat följande
              förslag de senaste veckorna:
            </seg>
          </u>
          <u>
            <seg>
              Herr talman! När högkonjunkturen slutar göra jobbet åt regeringen
              och konkurrensen om jobben hårdnar kommer det att märkas på många
              sätt.
            </seg>
          </u>
          <u>
            <seg>
              Det kommer att märkas i Reinfeldteffekten: 350 000 människor
              utanför a-kassan när konjunkturen vänder. Riksbanken varnade häromdagen
              för att produktiviteten tvärstannat i Sverige. Moderaternas partisekreterare
              har förnyat det politiska språket med uttrycket om att flaskhalsarna
              går i taket.
            </seg>
          </u>
          <u>
            <seg>
              Men var är åtgärderna?
            </seg>
          </u>
          <u>
            <seg>
              I stället minskar regeringen utbildningsmöjligheterna både för
              de unga, för de arbetslösa och för dem som finns i arbetslivet.
            </seg>
          </u>
          <u>
            <seg>
              Regeringen passar i stället på att styra över mot fler okvalificerade
              och lågavlönade jobb. Bidrag för hushållsnära tjänster kostar
              lika mycket som 26 000 högskoleplatser eller nästan hela indragningen
              från förtidspensionärernas ålderspension.
            </seg>
          </u>
          <u>
            <seg>
              Man prioriterar städning och lövkrattning, men det är inte med
              skinande hem och släta gräsmattor som Sverige konkurrerar på en
              global marknad.
            </seg>
          </u>
          <u>
            <seg>
              Sveriges styrka är att hela vår befolkning har en hög utbildningsnivå,
              att välfärden utjämnar sociala skillnader så att alla har en chans.
            </seg>
          </u>
          <u>
            <seg>
              Nu kanske vi missar möjligheter att bygga framtida rättvisa,
              tillväxt och välfärd på just arbete. Det är regeringens allra
              största svek.
            </seg>
          </u>
          <u>
            <seg>
              Herr talman! Vi tänker granska den moderatledda regeringen för
              vad den gör och inte vad den säger. Sagt och gjort med Reinfeldt
              det kommer att vara vår nya följetong. Regeringen säger en sak
              och gör en annan. Lagrådet gjorde häromdagen analysen att regeringen
              lägger ut dimridåer.
            </seg>
          </u>
          <u>
            <seg>
              Ni sade att låginkomsttagarna skulle få en tusenlapp extra i
              plånboken. Sedan höjde ni så många avgifter att ingenting blev
              kvar för just låginkomsttagaren. 70 procent av budgeten satsas
              på de 30 procent som har de högsta inkomsterna. Vi vill ha sänkt
              skatt även för pensionärer, rättvisa skatter där den som tjänar
              mest också betalar mest, håller ihop Sverige.
            </seg>
          </u>
          <u>
            <seg>
              Ni sade att fastighetsskatten skulle avskaffas. Sedan gjorde
              ni bara om skatten, med effekten att de med stora villor tjänar
              tiotusentals kronor men över 220 000 småhusägare får höjd skatt.
              Vi vill sänka skatten för dem med vanliga hus och höja den för
              dem med de största och dyraste villorna.
            </seg>
          </u>
          <u>
            <seg>
              Ni sade att det inte skulle bli vård efter plånbok. Sedan tog
              ni bort den lag som förhindrar precis det.
            </seg>
          </u>
          <u>
            <seg>
              Ni sade att bensinskatten skulle sänkas, och så höjde ni den.
            </seg>
          </u>
          <u>
            <seg>
              Ni sade att ni skulle underlätta för företagen. Sedan införde
              ni regler som gör att bensinmacken får redovisa en arbetsgivaravgift
              för den tid det tar att servera en korv och en annan för den tid
              det tar att sälja bensin.
            </seg>
          </u>
          <u>
            <seg>
              I Stockholm lovade ni en storsatsning på skolan. Jo, det blev
              ett sparbeting på 200 miljoner. Och kanske det allra värsta: Först
              350 000 ut från a-kassan, och sedan drar man in SL-kortet från
              socialbidragsnormen för dem som behöver socialbidrag.
            </seg>
          </u>
          <u>
            <seg>
              Så snålt, så orättvist och så mycket klasspolitik! Hur hjälper
              det någon att söka jobb?
            </seg>
          </u>
          <u>
            <seg>
              Många är regeringens svek. Fredrik Reinfeldt har sagt att förändringar
              gör ont. Men inte heller det är sant. Förändringar är ofta nödvändiga
              och bra. Det som gör ont är orättvis fördelningspolitik. Det som
              gör ont är besparingar som regeringen faktiskt inte behöver göra.
              Sanningen är att ni valde att göra ont för några för att ni prioriterade
              annat, som att ta bort förmögenhetsskatten.
            </seg>
          </u>
          <u>
            <seg>
              Nu säger ni att välfärden står på tur. I valrörelsen var det
              utanförskapet. Nyss var det låginkomsttagarna som stod på tur.
              Att stå på tur innebär uppenbarligen ingen garanti. Det har vi
              lärt oss av detta första år med regeringen. Att stå på tur är
              bara att ställa in sig i kön, och den är redan lång.
            </seg>
          </u>
          <u>
            <seg>
              Vi kommer att fortsätta att granska er för vad ni gör och inte
              vad ni säger, också på välfärdens område. Vi socialdemokrater
              kommer också att fortsätta att lägga fram konkreta alternativ
              här i Sveriges riksdag.
            </seg>
          </u>
          <u>
            <seg>
              Vi kommer ofta att påminna dig, Fredrik Reinfeldt, om att politik
              är att välja. Ni valde bort rättvisa och trygghet. Om tre år är
              det upp till väljarna att välja igen. Kanske de inte sväljer mer
              orättvisa och fler blå dunster den gången.
            </seg>
          </u>
          <u>
            <seg>
              Rättvisa, trygghet och utbildning det är modernt.
            </seg>
          </u>
          <note>
            I detta anförande instämde Aleksander Gabelic, Michael Hagberg,
            Kurt Kvarnström, Jan-Olof Larsson och Marina Pettersson (alla
            s).
          </note>
          <note type="speaker">
            Anf. 2 Statsminister FREDRIK REINFELDT (m) replik:
          </note>
          <u>
            <seg>
              Herr talman! Jag har ställt tre frågor till Mona Sahlin: Vad
              vill du göra med Sverige? Hur ska du göra det? Med vem ska du
              göra det?
            </seg>
          </u>
          <u>
            <seg>
              Det nya i dag är att vi har ett embryo till någon sorts besked.
              Det har talats mycket om socialdemokratins förestående förnyelse.
              Jag tror att vi kan respektera att den inte är färdig. Det är
              möjligen ett problem att den inte ens verkar vara påbörjad. Nu
              har vi trots allt ett underlag för analys.
            </seg>
          </u>
          <u>
            <seg>
              Jag tror att finansutskottets genomgång av det socialdemokratiska
              ekonomiska alternativet kommer att visa att det finns många underfinansierade
              reformer, särskilt tydligt när det gäller löften om infrastruktur.
              Det finns ogenomförbara besparingar, allra värst när det gäller
              försvaret.
            </seg>
          </u>
          <u>
            <seg>
              Låt mig säga till Mona Sahlin: Det går inte att låta som en JKL-konsult
              som jobbar för försvarsindustrin och sedan lägga dubbla utgiftsminskningar
              på kortare tid än alliansregeringen. Det imponerar inte.
            </seg>
          </u>
          <u>
            <seg>
              Ni tar bort mycket av det arbetsutbudsstimulerande och väljer
              kortsiktig stimulans av ekonomin. Vi vet vad det leder till. Det
              skyndar på överhettning och ger inflationsimpulser. Till det kommer
              kraftiga skattehöjningar för dem som jobbar de som du kallar höginkomsttagarna
              lokalvårdarna, förskollärarna, metallarbetarna, poliserna och
              sjuksköterskorna som ska betala 300400 kronor i månaden i höjd
              skatt med Mona Sahlins alternativ.
            </seg>
          </u>
          <u>
            <seg>
              Men värst av allt är ändå jobbsveket. Med klinisk precision tar
              ni bort allt som utomstående betraktare menar ger jobb, och ni
              ersätter det med ingenting. Var är jobbpolitiken, Mona Sahlin?
              Vad är det ni gör som ska ge jobb till de många människor som
              står utanför?
            </seg>
          </u>
          <note type="speaker">
            Anf. 3 MONA SAHLIN (s) replik:
          </note>
          <u>
            <seg>
              Herr talman! Fredrik Reinfeldt uttrycker undran över hur jag
              låter och tycker att jag låter som en konsult. Det är ingen tvekan
              om vad Fredrik Reinfeldt låter som en klassisk högerpolitisk moderat
              ledare som står här i riksdagens talarstol ett år efter att han
              har vunnit valet och låtsas att det är socialdemokratins alternativa
              budget och det vi eventuellt kan göra om tre år om vi vinner valet
              som är väljarnas stora problem. Det handlar om vad ni gör, Fredrik
              Reinfeldt, inte om vad ni säger utan om vad ni faktiskt har gjort.
              Det stora sveket har att göra med hur man uttrycker en sak före
              valet och vad man sedan gör när man har vunnit valet.
            </seg>
          </u>
          <u>
            <seg>
              Ett år före förra valet stod du här i talarstolen, Fredrik Reinfeldt,
              och argumenterade mot Göran Persson. Du sade bland annat till
              honom: 90 000 människor står utanför a-kassan. De är tydligen
              inte med i din solidaritetstanke.
            </seg>
          </u>
          <u>
            <seg>
              Vad har hänt sedan dess? 350 000 har tvingats ut ur a-kassan
              därför att de inte har råd. Fredrik Reinfeldt borde kanske inte
              bara lyssna när han träffar kommunalarbetartjejerna ute utan också
              höra på vad de faktiskt säger. De vill jobba. De vill jobba mer,
              och de vill ha rätt till trygghet, utbildning och kompetensutveckling
              för att kunna komma tillbaka om de förlorar jobbet. Vad är beskedet
              till dem?
            </seg>
          </u>
          <u>
            <seg>
              Jag träffar dem också. En av dem heter Yvonne. Hon bad mig ställa
              en fråga till dig. Den höjda finansieringsavgiften har gjort att
              flera av vård- och omsorgspersonalen har lämnat a-kassan, då dessa
              pengar är mat för en hel vecka. Hur kan ni försvara det? Vad säger
              ni till dessa arbetstagare som inte anser sig ha något val?
            </seg>
          </u>
          <u>
            <seg>
              Ni säger att det ska löna sig att arbeta. Bra, det anser vi också.
              Men se då till att det finns heltider och att lönen är därefter.
              Lägg inte ut fler dimridåer, Fredrik Reinfeldt! Berätta för Yvonne
              och de andra kommunalarbetartjejerna hur de ska försörja sig med
              sämre a-kassa när det är jobb och heltid de vill ha?
            </seg>
          </u>
          <note type="speaker">
            Anf. 4 Statsminister FREDRIK REINFELDT (m) replik:
          </note>
          <u>
            <seg>
              Herr talman! Jag ska återkomma till jobben i mitt huvudanförande.
              Jag vill bara påpeka för Sveriges riksdag vad Mona Sahlin säger:
              Vi tar inte vårt eget budgetalternativ på allvar. Jag hoppas att
              ni har hört det. Det är inte meningen att det budgetalternativet
              ska gå att regera på. Det går inte att räkna hem och det går inte
              att regera Sverige på det. Vi är helt överens, Mona Sahlin. Men
              det är oseriöst.
            </seg>
          </u>
          <u>
            <seg>
              Låt mig bara påpeka, med många års erfarenhet av riksdagen, att
              det inte är en moderat åkomma att man ställer den typen av frågor.
              Det har gjorts av företrädare till Mona Sahlin. Det har gjorts
              av Pär Nuder. Jag kan till och med använda den formulering som
              Pär Nuder många gånger använde: Det duger att skriva sådana här
              pamfletter när man är i opposition, men de duger inte att regera
              Sverige på. Det är det som är problemet.
            </seg>
          </u>
          <note type="speaker">
            Anf. 5 MONA SAHLIN (s) replik:
          </note>
          <u>
            <seg>
              Herr talman! Det var ju trevligt att statsministern ville lyssna
              på min sista replik. Du är redan på väg tillbaka till din sittplats.
              Du kanske vill lämna regeringsställningen redan nu?
            </seg>
          </u>
          <u>
            <seg>
              Jag bara noterar att statsministern låtsas att det inte är vad
              regeringen faktiskt gör som är den stora frågeställningen i debatten
              i kammaren här i dag, utan det är vad vi skulle vilja göra om
              vi vinner valet om tre år.
            </seg>
          </u>
          <u>
            <seg>
              Hela tiden utgår statsministern från hur socialdemokrater uttrycker
              sig och de ord vi använder när vi pratar om jobb och arbetslinjen.
              Jag tycker att du ska sluta spegla dig i socialdemokratin i allt
              du gör. Du vet att om man speglar sig kanske man inte upptäcker
              att allt blir bakochfram i en spegel. Du ser en sak och gör precis
              tvärtom.
            </seg>
          </u>
          <note type="speaker">
            Anf. 6 Näringsminister MAUD OLOFSSON (c) replik:
          </note>
          <u>
            <seg>
              Herr talman! Jag vill bara upplysa om att den här debatten handlar
              om alternativ. Det är därför vi diskuterar just dem.
            </seg>
          </u>
          <u>
            <seg>
              Mona Sahlin var mycket angelägen om att prata om sin jobbskapande
              politik. Jag ville bara räkna upp några saker som ni faktiskt
              är emot. Om jag uppfattar det fel kan ni väl tala om det här.
            </seg>
          </u>
          <u>
            <seg>
              Ni säger nej till borttagande av förmögenhetsskatten, som innebär
              att vi får mer investeringar i Sverige. Ni säger nej till borttagande
              av sjuklöneansvaret.
            </seg>
          </u>
          <u>
            <seg>
              Ni säger nej till förlängd momsinbetalningsperiod, möjligheten
              att säsongsanställa, jobbskatteavdragen, ändrade 3:12-regler,
              nej till regelråd, nej till att det ska bli lättare att få F-skattsedel
              och nej till skattelättnader för hushållsnära tjänster och sänkta
              skatter för tjänsteföretag. Detta är en lång lista. Du har ett
              helt program här, som ni i praktiken säger nej till.
            </seg>
          </u>
          <u>
            <seg>
              Tro inte att er politik kommer att leda till de jobb ni talar
              om. Ni är bara intresserade av våra resultat. Ni är inte intresserade
              av åtgärderna.
            </seg>
          </u>
          <u>
            <seg>
              Sedan har jag några frågor till Mona Sahlin om budgetalternativet.
              I somras var Mona Sahlin ute i förorterna och pratade om miljonprogrammet
              och de stora behov som fanns där. Hon lovade att 15 miljarder
              nu skulle satsas. Då har jag en enkel fråga. I budgetalternativet
              kan jag bara hitta 500 miljoner. Man säger att man ska göra resten
              nästa mandatperiod. Kan du förklara detta för väljarna vad du
              sade i somras och vilket resultat man ser i er budgetmotion? Hur
              stämmer dessa siffror?
            </seg>
          </u>
          <u>
            <seg>
              Ni drar in 1 miljard på väghållning och statsbidrag. Ni anklagar
              ofta Centerpartiet för att inte värna landsbygden, att glömma
              landsbygden och så vidare. Varför drar ni in 1 miljard på just
              de åtgärderna?
            </seg>
          </u>
          <u>
            <seg>
              Sedan har jag en sista fråga som jag skulle vilja ha besked om.
              Du klagade på att vi lovade sänkt bensinskatt. Centerpartiet gjorde
              inte det. Men är det inte så att Socialdemokraterna säger ja till
              regeringens koldioxidskattehöjning som innebär höjd bensinskatt?
            </seg>
          </u>
          <note type="speaker">
            Anf. 7 MONA SAHLIN (s) replik:
          </note>
          <u>
            <seg>
              Herr talman! Maud Olofsson börjar med den häpnadsväckande anklagelsen
              att vi är emot förmögenhetsskattesänkningen. Det är helt rätt.
              Vi säger nej till att sänka förmögenhetsskatten. Det gör vi därför
              att vi säger nej till att lägga bördor på dem som nu har störst
              behov av att få stöd och uppbackning av samhället, dem som Centerpartiet
              också borde stå upp för, dem som förlorar jobbet ute i glesbygd,
              de kvinnor som behöver få hjälp att få ett heltidsjobb i stället
              för att straffas och få hela bördan lagd på sina egna axlar.
            </seg>
          </u>
          <u>
            <seg>
              Det är helt rätt uppfattat, Maud Olofsson. Vi säger nej till
              att sänkta skatter ska gå före att satsa på att bygga Sverige
              starkt.
            </seg>
          </u>
          <u>
            <seg>
              Maud Olofsson stod också här i talarstolen i partiledardebatten
              före förra valet och sade något väldigt intressant. Hon sade så
              här till Göran Persson: Vilka vet bäst hur småföretagarklimatet
              är i Sverige? Jo, det är naturligtvis småföretagarna själva. Det
              är de som vet bäst, och de är missnöjda.
            </seg>
          </u>
          <u>
            <seg>
              Är det sant att de fortfarande vet sitt eget bästa? För småföretagarna
              säger nu så här till regeringen: stor besvikelse och icke godkänt
              i den viktigaste frågan. Vet de fortfarande sitt eget bästa? Eller
              vet Maud Olofsson nu plötsligt bättre?
            </seg>
          </u>
          <u>
            <seg>
              När det gäller trygghetsförsäkringar för småföretagen så att
              fler kvinnor vågar starta eget avskaffade ni den utredningen.
              Det har gått ett år sedan valet, och ni har inte ens tillsatt
              någon ny.
            </seg>
          </u>
          <u>
            <seg>
              Det är mycket stora ord, Maud Olofsson. Och den handling som
              sker handlar om att hjälpa fram de lågavlönade jobben, de hushållsnära
              tjänsterna i stället för att satsa på att bygga Sverige starkt.
            </seg>
          </u>
          <u>
            <seg>
              Det är möjligt att det finns en grupp som inte är missnöjd med
              Centerns utveckling. Det är möjligen Stureplanscentern. Men för
              övrigt undrar jag om det är någon som tycker att Centerpartiet
              står upp för småföretagare och småfolk.
            </seg>
          </u>
          <note type="speaker">
            Anf. 8 MAUD OLOFSSON (c) replik:
          </note>
          <u>
            <seg>
              Herr talman! Jag noterar att Socialdemokraterna är otroligt stressade
              över att Centerpartiet gör intåg i Stockholmsregionen, men jag
              kan försäkra er att vi är glada över det.
            </seg>
          </u>
          <u>
            <seg>
              Sedan fick jag inte svar på några frågor. Jag antar att det beror
              på att Mona Sahlin inte har några svar.
            </seg>
          </u>
          <u>
            <seg>
              Varför satsar ni bara 500 miljoner kronor i det här stora programmet,
              som ni sade? 15 miljarder lovade du i somras. Du säger att du
              ska göra det nästa mandatperiod. Vad är beskedet till alla förorter
              som trodde på det du sade i somras?
            </seg>
          </u>
          <u>
            <seg>
              Vad är ditt besked om koldioxidskatten? Är det inte så att Socialdemokraterna,
              i budgeten, stöder regeringens förslag om höjda koldioxidskatter
              därför att vi måste sätta högre skatter på det som förstör miljön
              och därför att vi måste få människor att tanka miljövänligt i
              stället för det som förstör miljön?
            </seg>
          </u>
          <u>
            <seg>
              Stöder inte Socialdemokraterna regeringens politik på alla de
              här punkterna, som jag har räknat upp? Jag vill faktiskt ha besked
              eftersom det är därför vi har den här debatten. Tala om vad som
              står! Är det 1 miljard som ska dras in på enskilda vägar, eller
              vad är det för någonting? Ge besked till väljarna, för de vill
              veta det, också ute på landsbygden!
            </seg>
          </u>
          <note type="speaker">
            Anf. 9 MONA SAHLIN (s) replik:
          </note>
          <u>
            <seg>
              Herr talman! Det är fascinerande att lägga pussel när det gäller
              både vad statsministern uttryckte och vad Maud Olofsson nu säger.
            </seg>
          </u>
          <u>
            <seg>
              Det är inte ett ljud om vad regeringen faktiskt gör i dag, utan
              det är som om allt fokus ska handla om vad väljarna om tre år
              ska få ta ställning till i alternativ. Då kommer vi att finnas
              där i debatten, precis som vi gör nu.
            </seg>
          </u>
          <u>
            <seg>
              Mitt tal i somras i Botkyrka handlade om att vi nu under tre
              år tillsammans med kommuner, invandrarorganisationer och förorterna
              runt om i landet ska bygga upp ett alternativ som handlar om att
              satsa miljardprogram på miljonprogramsområdet. Det kommer att
              vara urtydligt när vi går till val 2010, Maud Olofsson.
            </seg>
          </u>
          <u>
            <seg>
              Vi tar det här lite mer seriöst än att låtsas att det här är
              en kamp om siffror i ett budgetalternativ i dag. Förortsfolket
              behöver en satsning på bättre energi, på större social sammanhållning
              och mot rasism och diskriminering. Det ska vi jobba fram nu.
            </seg>
          </u>
          <u>
            <seg>
              När det gäller bensinskatten sade vi inte nej till höjd bensinskatt
              före valet. Det gjorde dina kompisar här. Vi svek inte före. Ni
              sviker nu och kommer att göra det i nästa val med. Det är inte
              trovärdigt, Maud Olofsson.
            </seg>
          </u>
          <note type="speaker">
            Anf. 10 JAN BJÖRKLUND (fp) replik:
          </note>
          <u>
            <seg>
              Herr talman! Jag läste i en tidningsintervju med Mona Sahlin
              i helgen att hon tänkte träffa Ingvar Kamprad och tala om företagsklimat.
              Det tycker jag är en bra idé.
            </seg>
          </u>
          <u>
            <seg>
              Ikea, Kamprads företag, är ju ett av de svenskaste företag vi
              kan tänka oss. Utomlands har de blågula varuhus, och de säljer
              Kalles kaviar vid sidan av Billybokhyllorna. Men Ikea är inte
              längre svenskt. Ägandet är numera placerat i Nederländerna, och
              Ikeas ägare bor inte längre i Sverige.
            </seg>
          </u>
          <u>
            <seg>
              Jag tycker att Mona Sahlin ska ställa två frågor till Ingvar
              Kamprad och redovisa dem i det rådslag som ni har i partiet.
            </seg>
          </u>
          <u>
            <seg>
              Den första frågan är: Varför har ägarna till Ikea känt sig föranledda
              att flytta ägandet av Ikea ut ur Sverige?
            </seg>
          </u>
          <u>
            <seg>
              Den andra frågan är: Varför har Ikeas framgångsrike grundare,
              en nationalikon, känt sig föranledd att flytta ut ur Sverige?
            </seg>
          </u>
          <u>
            <seg>
              Herr talman! Jag förstår inte varför ledande socialdemokrater
              det må vara Mona Sahlin, Marita Ulvskog eller Pär Nuder är så
              sura och ledsna när det ser ut att gå så bra för svenskarna de
              kommande åren. Prognoserna pekar på att det kommer att vara fler
              människor i riktiga jobb, i sysselsättning, än någonsin tidigare
              i svensk historia inom något år. Snacka om arbetslinje!
            </seg>
          </u>
          <u>
            <seg>
              Låg- och medelinkomsttagare med jobb kommer att ha de snabbaste
              standardförbättringarna de kommande åren på mycket länge i svensk
              historia.
            </seg>
          </u>
          <u>
            <seg>
              Mona Sahlin, upp med mungiporna! Sluta sura! De väljare som ni
              anser att ni representerar får det nu väldigt mycket bättre i
              snabb takt. Var lite glad!
            </seg>
          </u>
          <note type="speaker">
            Anf. 11 MONA SAHLIN (s) replik:
          </note>
          <u>
            <seg>
              Herr talman! Först vill jag som någorlunda erfaren partiledare
              hälsa Jan Björklund välkommen till den första partiledardebatten
              här. Det ska bli roligt. Lycka till i det viktiga jobbet!
            </seg>
          </u>
          <u>
            <seg>
              Jag ska träffa Ingvar Kamprad och vet att han dessbättre är oändligt
              mycket klokare än vad Jan Björklund nu gav uttryck för. Han har
              nämligen jobbat fram en mycket klok tanke och idé. Han har som
              erfaren gammal företagsledare sett att de unga nya behöver stöd
              och hjälp för att våga starta eget och också känna att de kan
              bli sjuka ibland utan att företaget går i konkurs. Man kan som
              kvinna bli mamma utan att företaget går i konkurs.
            </seg>
          </u>
          <u>
            <seg>
              Så seriöst vill Ingvar Kamprad diskutera företagande med oss
              politiker, och det tänker jag ge honom chansen att göra.
            </seg>
          </u>
          <u>
            <seg>
              Sedan står Jan Björklund här och låtsas som om politik handlar
              om att vi nu ska sluta sura, att nu ska alla vara glada och att
              vi ska upp med mungiporna. Jag har hört er säga många gånger i
              regeringen att ni har så kul ihop och att ni trivs. Hur tror Jan
              Björklund att det känns för den arbetslöse att höra att de skar
              ned på a-kassan, men de hade roligt medan de gjorde det?
            </seg>
          </u>
          <u>
            <seg>
              Det handlar liksom inte om mungiporna. Jag gläds och jag sade
              det många gånger i mitt tal åt att jobben blir fler och växer.
              93 000 nya jobb kom förra året utan att a-kassan var sänkt. Det
              går att både ha roligt och vara rättvis i politiken. Det du, Jan
              Björklund!
            </seg>
          </u>
          <note type="speaker">
            Anf. 12 JAN BJÖRKLUND (fp) replik:
          </note>
          <u>
            <seg>
              Herr talman! Jag tackar för välkomnandet från Mona Sahlin.
            </seg>
          </u>
          <u>
            <seg>
              200 000 nya jobb kommer de närmsta åren. Det är bra att Mona
              Sahlin gläds åt det. Då ska man veta att 60 000 av dem inte skulle
              tillkomma om riksdagen skulle bifalla den socialdemokratiska budgetmotionen.
              Nu, när man lyssnar på Mona Sahlin, verkar den inte vara gjord
              för att kunna bifallas. Den kommer väl inte att bifallas det förstår
              vi också. Ändå är det väl angeläget att de alternativ som utformas
              är seriöst utarbetade.
            </seg>
          </u>
          <u>
            <seg>
              60 000 människor jag funderar på hur mycket det är. Det är otroligt
              mycket. Det är som hela Karlstad eller hela Halmstad, inklusive
              barn och pensionärer. Man kan ställa dem på ett led och låta dem
              hålla varandra i handen, och så kan man börja vid Mona Sahlins
              villa i Nacka. Då kommer de faktiskt att sträcka sig över Södra
              länken, ut på Essingeleden och söderut på E 4:an ända fram till
              dörren på Göran Perssons herrgård i Flen. Så många är det.
            </seg>
          </u>
          <note type="speaker">
            Anf. 13 MONA SAHLIN (s) replik:
          </note>
          <u>
            <seg>
              Herr talman! Det är fascinerande med de här 60 000 fiktiva leksiffrorna,
              som inte ens riksdagens utredningstjänst vågar ta på allvar. De
              säger: Det går inte att räkna så.
            </seg>
          </u>
          <u>
            <seg>
              Det där är bara trams och larv. Fiktiva människor som håller
              varandra i händerna räcker inte ens till Jan Björklunds hus i
              Stockholm från mitt hus i Nacka.
            </seg>
          </u>
          <u>
            <seg>
              De finns ju inte. De som finns däremot är 350 000 som lämnat
              a-kassan för att de inte har råd att vara kvar. De kommer att
              stå där och kanske inte hålla varandra i händerna men hötta med
              händerna när konjunkturen vänder nedåt och de i Stockholm inte
              ens får rätt till att ha ett SL-kort om de tvingas gå på socialbidrag.
              Det är det som den politiska debatten handlar om.
            </seg>
          </u>
          <u>
            <seg>
              Jag tjatar om det igen: Det kom 93 000 nya jobb år 2006 utan
              att a-kassan var sänkt. Det går att skapa jobb. Det går att bekämpa
              utanförskapet utan att ge sig på trygghetssystemen. Det är modernt,
              och det förstod den gamla tidens folkpartister. Jag hoppas du
              kommer dit också.
            </seg>
          </u>
          <note type="speaker">
            Anf. 14 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! Jag vill haka på den sista diskussionen som handlar
              om jobben. Utomstående bedömare gör analysen att till följd av
              regeringens politik förstärks den utveckling som vi kan glädja
              oss åt genom en högkonjunktur. Utvecklingen förstärks som gör
              att fler människor kommer i arbete, som gör att skatteintäkterna
              blir större, som gör att vi kan genomföra saker och ting som innebär
              förbättringar på olika områden. Det gäller äldreomsorgen, och
              det gäller förbättringar för företagen som leder till nya arbetstillfällen.
              Socialdemokraterna säger nej till detta.
            </seg>
          </u>
          <u>
            <seg>
              Socialdemokraterna står för en annan politik än den som leder
              till ökade resurser och att människor kommer i arbete. Det är
              fakta i målet.
            </seg>
          </u>
          <u>
            <seg>
              Det är bra att vi nu har fått ett underlag för att granska också
              oppositionen, i den mån man kan kalla det ett underlag. När man
              läser som hyggligt van läsare av riksdagsdokument ser man att
              det finns ganska lite konkretion. Det finns ganska lite av tydliga
              fakta om vad man faktiskt vill. Om man dessutom lägger till att
              Mona Sahlin tänker sig bilda något slags allians med Peter Eriksson
              och Lars Ohly ser det mer än skrämmande ut.
            </seg>
          </u>
          <u>
            <seg>
              Det utspelar sig ett sorglustigt spektakel i medierna om hur
              ett vänsterinriktat regeringsalternativ skulle kunna se ut. Peter
              Eriksson vill bilda regering med Socialdemokraterna, dock utan
              medverkan av Vänsterpartiet. Lars Ohly säger sig vägra släppa
              fram en regering som inte innehåller vänsterpartister, och Mona
              Sahlin tiger som Berlinmuren.
            </seg>
          </u>
          <note type="speaker">
            Anf. 15 MONA SAHLIN (s) replik:
          </note>
          <u>
            <seg>
              Herr talman! Ursäkta min tystnad, men jag blev lite förstummad
              av slutet. Tiger som Berlinmuren, vad är det för något?
            </seg>
          </u>
          <u>
            <seg>
              Problemet för Sverige kanske snarare är att Göran Hägglunds parti
              sitter med i regeringen. Göran Hägglunds parti lovade före valet
              att nu skulle man ta bort fastighetsskatten. Det var till och
              med så att ingen villaägare skulle få höjd skatt. I går fick vi
              svart på vitt. Drygt 220 000 villaägare får höjd skatt. Varför
              tiger Göran Hägglund om det?
            </seg>
          </u>
          <u>
            <seg>
              Det andra är att Göran Hägglund är socialminister. Han borde
              kunna se att det fanns ett val att göra för regeringen. Varför
              valde inte regeringen att satsa mer på psykvården? Varför valde
              inte regeringen att satsa mer på de äldre? Varför valde inte Göran
              Hägglund att förbättra villkoren för förtidspensionärerna? Det
              finns ett val att göra. Men fastighetsskattesänkningen som blev
              en höjning för vanligt folk, vårdnadsbidrag som innebär en återgång
              till hemmen och en omodern familjepolitik för kvinnorna och motstånd
              mot äktenskap för homosexuella prioriterade Göran Hägglund.
            </seg>
          </u>
          <u>
            <seg>
              Så jag undrar bara: Var är socialminister Göran Hägglund? Honom
              har inte jag hört på ett helt år. Var är han?
            </seg>
          </u>
          <note type="speaker">
            Anf. 16 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! Kanske jag är och tar emot på öron-näsa-halsmottagningen,
              vad vet jag. Dövheten kan säkert åtgärdas.
            </seg>
          </u>
          <u>
            <seg>
              När det gäller prioriteringar prioriterar vi åtgärder för äldre.
              Vi prioriterar åtgärder när det till exempel gäller psykiatrin,
              och det här är viktiga saker.
            </seg>
          </u>
          <u>
            <seg>
              Men man kan inte glömma bort att människor måste komma i arbete
              för att skatteintäkterna ska öka. Vår modell är att skatteintäkterna
              ska öka genom fler människor i arbete, inte genom högre skattesatser
              som är Mona Sahlins alternativ.
            </seg>
          </u>
          <u>
            <seg>
              Att Mona Sahlin vill begränsa småbarnsföräldrarnas handlingsutrymme
              är ingen nyhet. Man tror sig veta bättre än föräldrarna själva.
              Nu antyds i motionen också att det ska bli tydligare åtgärder
              när det gäller föräldraförsäkringen, alltså att föräldrarna själva
              inte ska kunna välja hur föräldraförsäkringstiden ska användas.
              Där menar man att man som politiker vet bättre än föräldrarna
              själva. Där finns en väldigt tydlig skillnad oss emellan.
            </seg>
          </u>
          <note type="speaker">
            Anf. 17 MONA SAHLIN (s) replik:
          </note>
          <u>
            <seg>
              Herr talman! Föräldrar blir sjuka ibland. De får en lägre ersättning,
              och det skapar större oro i föräldraskapet. Föräldrar blir arbetslösa
              ibland. Det skapar en större oro också i föräldraskapet. Föräldrar
              behöver ibland en ny utbildning för att kunna skaffa sig ett nytt
              jobb för att kunna vara starkare och bättre föräldrar. Då skär
              ni ned på vuxenutbildningen och utbildningsmöjligheterna. Det
              är bara omodernt, och det är orättvist. Detta görs för att ni
              prioriterar annat.
            </seg>
          </u>
          <u>
            <seg>
              Människor som jag och Göran Hägglund får sänkt skatt. Är det
              vi som behöver mer resurser? De som är arbetslösa och står utanför
              eller de som är pensionärer får inte sänkt skatt. Är det de som
              har behov av att få större krav på sig?
            </seg>
          </u>
          <u>
            <seg>
              Vi ser så oerhört olika på vad politiken egentligen är till för
              och vad som är viktigt också för föräldraskapet. Trygga föräldrar
              som får hjälp när problemen är stora eller arbetslösheten kommer
              är bra också för barnen. Så ser vår familjepolitik ut, Göran Hägglund.
            </seg>
          </u>
          <note type="speaker">
            Anf. 18 Statsminister FREDRIK REINFELDT (m):
          </note>
          <u>
            <seg>
              Herr talman! Ska människor in på eller ut från arbetsmarknaden?
              Det är förmodligen denna hösts och kommande mandatperiods viktigaste
              fråga i svensk politik.
            </seg>
          </u>
          <u>
            <seg>
              Ut, säger de som helt vill avskaffa lagen om anställningsskydd,
              naturligtvis i syfte att det därmed ska bli lättare att säga upp
              folk, eller vill platta till skatten för dem som tjänar mest och
              därmed indirekt rulla över beskattningen mer på dem som tjänar
              lite och som då kommer att få svårare att hävda sig i arbetslivet.
              Ut, säger Socialdemokraterna som tar bort allting som nu ger jobb
              i sitt ekonomiska alternativ, som ger mer i bidrag till den som
              inte jobbar. In, säger regeringen som försöker att analysera hur
              den svenska arbetsmarknaden ser ut och lära sig vilka grupper
              som riskerar även i en god konjunktur att stå vid sidan av.
            </seg>
          </u>
          <u>
            <seg>
              Jag har nu under åtta resor besökt arbetsförmedlingar över hela
              Sverige. Man kan skämta om att det är jag som borde söka nytt
              jobb. Jag bjuder på det. När man väl har tagit sig förbi de socialdemokrater
              som står och demonstrerar utanför och talar om depressionen och
              arbetslösheten som nu har drabbat allt och alla och kommer in
              till verkligheten förmedlas en annan bild av ett Sverige i arbete,
              av folk som får jobb, av ett läge som inte någon kan påminna sig
              tidigare. Det spelar ingen roll om det är i Norrbotten, Blekinge,
              Västerbotten eller var det än må vara. Alla ser det, alla utom
              Socialdemokraterna.
            </seg>
          </u>
          <u>
            <seg>
              Men vi går åter till att vissa grupper även i en god konjunktur
              riskerar att bli stående vid sidan av. Yngre har svårare att komma
              in på arbetsmarknaden. Äldre har svårare att bli kvar. Människor
              som har kommit från andra länder har svårt att komma in på den
              svenska arbetsmarknaden. Kvinnor jobbar i mindre utsträckning
              än män. Funktionshindrade och människor som lever med psykisk
              ohälsa har svårt även i goda konjunkturer att hävda sig i det
              svenska arbetslivet. Det är uppgiften.
            </seg>
          </u>
          <u>
            <seg>
              För detta har vi utformat verkningsfulla instrument för att rikta
              skattelättnader och särskilda åtgärder som ska nå fram till de
              grupper som även ser den goda konjunkturen passera den egna dörren,
              och det fungerar. Det fungerar.
            </seg>
          </u>
          <u>
            <seg>
              Vi har sagt oss: Låt oss inte gå fram med lägre löner, men låt
              oss samtidigt inse att om man sänker totalkostnaden för en arbetsgivare
              blir det fler som får jobb. Det kan man göra genom att ta bort
              arbetsgivaravgiften för den som anställer någon som länge har
              stått utanför. Det kallar vi för nystartsjobb. Det fungerar. Över
              12 000 har på det sättet kommit in. Det fungerar för funktionshindrade.
              Det fungerar för grupper som har kommit från andra länder.
            </seg>
          </u>
          <u>
            <seg>
              Vid sidan av det säger vi om instegsjobb: Låt oss bryta med en
              princip som har satt sig alldeles för mycket, nämligen att kommer
              man till Sverige ska man först sättas på skolbänken och länge,
              länge försöka lära sig svenska. Först därefter ska man försöka
              använda sina kunskaper från sitt gamla hemland, som vid det tillfället
              oftast har blivit lite omoderna. Signalen är: Du ska inte stå
              på egna ben.
            </seg>
          </u>
          <u>
            <seg>
              Nu bryter vi med den politiken. Nykomna ska in i jobb. Vi ska
              ge ett stöd så att man samtidigt kan studera. Det har börjat fungera.
              Det kom vid halvårsskiftet.
            </seg>
          </u>
          <u>
            <seg>
              Vi inför riktade lättnader till den som anställer någon som är
              ung. Vi inför särskilda morötter för äldre som fortsätter att
              arbeta. Detta är en politik som ser vilka människor som står utanför,
              en politik som nu faktiskt för fram instrument som gör något åt
              det.
            </seg>
          </u>
          <u>
            <seg>
              Det ska löna sig att arbeta. Det är viktigt att de som jobbar
              känner att det ger något tillbaka i plånboken. Lyssna på dem som
              jobbar i Sverige så ska ni höra hur det känns att slita och att
              tycka att man får för lite för det!
            </seg>
          </u>
          <u>
            <seg>
              Allt vill Socialdemokraterna stoppa. Alltihop är de emot, därför
              att detta är fel inriktning på politiken.
            </seg>
          </u>
          <u>
            <seg>
              Låt mig säga en sak, efter att häromdagen ha träffat personer
              som jobbar med psykiskt funktionshindrade, till Mona Sahlin, som
              nu två gånger har lyckats med bedriften att säga: Vi ska inte
              ägna oss åt lövkrattning.
            </seg>
          </u>
          <u>
            <seg>
              Vad tror ni att människor som inte har levt ett perfekt liv,
              som kanske inte har den utbildning som andra har kunnat tillgodogöra
              sig och som kanske inte har samma förmåga som vi andra, ska jobba
              med? Eller ska de inte jobba är det det som är beskedet? Är det
              en utslussningspolitik vi alltså ser framför oss, som sorterar
              dem som ska få jobba bort från dem som inte ska få jobba? Är det
              dagens vänsterretorik, som tittar ned på den lilla människan och
              frågar: Är du produktiv, lille vän? Ska du få vara med?
            </seg>
          </u>
          <u>
            <seg>
              Det är den fråga som nu möter en när man kommer ut på arbetsförmedlingar.
              Så ser gränssnittet ut mellan jobb och inte jobb i dagens Sverige.
            </seg>
          </u>
          <u>
            <seg>
              Det är vår, alliansens, förnyelse av politiken som anstränger
              sig utifrån en arbetslinje som säger att varje arbetad timme är
              viktig, för den enskilde och för samhällsekonomin. Det gör Sverige
              starkare. Vi utmanar uppfattningen att det finns jobb som är oönskade
              och felaktiga, jobb som man kan se över axeln på, därför att vi
              inser att vi behöver jobb till alla och att människor är olika.
              Det är en värderingsskillnad mellan oss och dagens socialdemokrati.
            </seg>
          </u>
          <u>
            <seg>
              Det var detta som valet 2006 handlade om. Det är fortsatt detta
              som är verkligheten i Sverige. Ska vi ha sorteringsmaskiner, eller
              ska folk få jobb? Och tro inte annat än att om man bara inriktar
              sig på att höja ersättningar till människor som står utanför och
              erbjuder det som enda alternativ, då växer utanförskapet. Då klyver
              vi den svenska arbetsmarknaden i tre lika delar. Två tredjedelar
              får vara med; en tredjedel göre sig icke besvär. Så växte det
              svenska utanförskapet fram. För detta finns uppenbarligen vare
              sig insikt eller svar när vi letar i det som socialdemokratin
              nu för fram.
            </seg>
          </u>
          <u>
            <seg>
              Men produktiviteten då? Det är ju känt att på toppen av en högkonjunktur
              tenderar produktiviteten att falla. Det är också väl känt att
              när grupper som länge har stått utanför arbetsmarknaden kommer
              in så innebär det väldigt ofta att produktiviteten sjunker. Eller
              låt oss prata som det låter i företagen.
            </seg>
          </u>
          <u>
            <seg>
              Jag har nu anställt en kille med nystartsjobb, berättar en företagare
              som jag träffar för mig. Han kan inte jobbet fullt ut, men jag
              ser det som ett socialt samhällskontrakt. Jag tar in en person
              som jag lär upp under en tid i företaget. Tack för att ni gjorde
              det möjligt genom att sänka mina kostnader.
            </seg>
          </u>
          <u>
            <seg>
              Så kommer en person in som länge har stått utanför. Vi tar ett
              socialt ansvar genom socialt engagerade företagare det finns väldigt
              många sådana och på det sättet tappar vi möjligen initialt i produktivitet,
              men vi får med en till.
            </seg>
          </u>
          <u>
            <seg>
              Den svenska produktiviteten handlar mycket om automation, att
              ersätta människan med en maskin. Det har vi inte sett slutet på,
              även om vi som hörde dödsdomarna att svensk industri aldrig ska
              anställa igen kan notera att något anställer de nog. Men tro inte
              att det är där som morgondagens jobb finns. Gå på industrigolven
              så ska ni se hur man fortsätter att anstränga sig för ytterligare
              automation.
            </seg>
          </u>
          <u>
            <seg>
              Konkurrens ger ökad produktivitet, och hur är det med synen på
              konkurrens? Ja, alliansen tycker att konkurrensen ska breddas
              till fler områden. Via ökad konkurrens får vi förstärkt produktivitet.
              Där möter vi motstånd från samma socialdemokrati och vänsterkrafter
              som nu talade om att produktivitet var så viktigt.
            </seg>
          </u>
          <u>
            <seg>
              Men det verkliga sättet att sänka produktiviteten är att skilja
              bort de människor som inte är lika produktiva på arbetsplatsen
              som dem som jobbar mest effektivt. Och det går att få företagare
              att gilla den typen av samhälle. Alla vill alltid anställa dem
              som är lika bra som de som presterar topp 10 procent i det egna
              företaget. Det är ett val man måste göra.
            </seg>
          </u>
          <u>
            <seg>
              Vilket samhälle vill ni se? Ska vi ha ett samhälle där vår utgångspunkt
              är att alla ska kunna jobba utifrån egen förmåga, eller ska vi
              ha ett hyperproduktivt samhälle där endast en liten del göre sig
              besvär?
            </seg>
          </u>
          <u>
            <seg>
              Genom att fortsätta att avreglera viktiga marknader och sälja
              statliga företag säkerställer vi att konkurrens ger ökad produktivitet.
              Med det förenar vi en politik som för in folk på den svenska arbetsmarknaden.
              Det är den fulla sysselsättningen som alliansen och det nya arbetarpartiet
              har gjort till sitt signum. Mot det står bara bidragstänkande
              och oförstående för vad den utanförskapspolitik man står för kommer
              att leda till. Så ser alternativen i svensk politik ut.
            </seg>
          </u>
          <note type="speaker">
            Anf. 19 MONA SAHLIN (s) replik:
          </note>
          <u>
            <seg>
              Herr talman! I somras, när Fredrik Reinfeldt och jag båda höll
              sommartal, Fredrik Reinfeldt i Vaxholm och jag i Botkyrka, fick
              Fredrik Reinfeldt en fråga om vad som var den stora skillnaden
              i vad vi hade talat om. Då sade du, Fredrik Reinfeldt, ordagrant:
              Jag talar till dem som arbetar. Mona Sahlin verkar föredra att
              tala till dem som inte jobbar.
            </seg>
          </u>
          <u>
            <seg>
              Och så har Fredrik Reinfeldt mage att stå här och låta som om
              Moderaterna är det nya arbetarpartiet som står upp för att det
              inte bara är lönsamhet som ska var det produktiva och som om lövkrattning
              ska vara till för dem som inte har samma förmågor som du och jag.
              Det var vad du sade. Då blir jag väldigt illa berörd.
            </seg>
          </u>
          <u>
            <seg>
              Jag trodde att politik gick ut på att inte bara tala till dem
              som inte jobbar utan också ha en politik som inte förutsätter
              att sådana som du och jag, Fredrik Reinfeldt, ska få bonusen genom
              att få lägre skatt. De som du talar dig varm om nu får sämre förutsättningar
              till vuxenutbildning, får sämre förutsättningar till att få kunskap
              i skolan och får sämre förutsättningar att kunna söka ett jobb
              om de lever på socialbidrag, för då får man inte ens ett SL-kort
              om man bor i Stockholm.
            </seg>
          </u>
          <u>
            <seg>
              Du säger att det är ett arbetarparti, Fredrik Reinfeldt, som
              fortsätter att låtsas som om a-kassan är ett bidrag i stället
              för den starka och trygga omställningsförsäkring den måste vara
              så att just alla, inte bara de som ändå får jobben, ska ha en
              möjlighet att komma tillbaka. Det är vad jag menar att ett arbetarparti
              måste se och förstå.
            </seg>
          </u>
          <u>
            <seg>
              Om man inte ens tycker att det är viktigt att tala till dem som
              inte jobbar och inte ens har en politik som med utbildning, kunskap
              och kompetens hjälper folk tillbaka, då är man ett moderat samlingsparti,
              och det är precis det du företräder. Låtsas inget annat!
            </seg>
          </u>
          <note type="speaker">
            Anf. 20 Statsminister FREDRIK REINFELDT (m) replik:
          </note>
          <u>
            <seg>
              Herr talman! Jag vet inte om Socialdemokraterna hör det själva,
              men när ni tror att ni diskuterar politik diskuterar ni ersättningar
              och åtgärder för människor som inte jobbar. Jag vet inte om ni
              på era inre möten säger detta någon gång. Ni pratar alltså inte
              jobb. Ni pratar inte om hur människor kommer in på arbetsmarknaden.
              Ni pratar om grupper som står vid sidan av.
            </seg>
          </u>
          <u>
            <seg>
              Vi håller på att göra om den misslyckade skolpolitik som ni har
              stått för, där barn och ungdomar inte lär sig tillräckligt mycket,
              där det inte blir rätt från början. Vi håller på att förändra,
              eftersom vi ser ungdomar som möts av er stelbenta attityd att
              alla ska klämmas in i samma form, och säger i stället att teoretiskt
              och praktiskt kunnande är viktigt, bådeoch. Vi ska göra om den
              svenska gymnasieskolan för att stödja detta. Vi vet att utbildning
              lägger en viktig grund.
            </seg>
          </u>
          <u>
            <seg>
              Det jag möter på arbetsförmedlingar och i samtal runt om i landet
              är att det trots allt finns människor som är sköra, som inte har
              samma möjligheter som andra att hävda sig. Mona Sahlin står här
              och pratar om lövkrattning som något oönskat, någonting som inte
              ska vara en del av Sverige. Jag vill säga att med den attityden
              skickar du väldigt stora grupper ut ur den svenska arbetsmarknaden,
              in i ersättningar och utanförskap. Jag tror helt enkelt att det
              är så skiljelinjen ser ut.
            </seg>
          </u>
          <u>
            <seg>
              Då får Mona Sahlin ursäkta att jag tycker att jag är mer konsekvent
              i min arbetslinje. Mona Sahlin representerar mer ett bidragstänkande.
              Hon ser inte risken med att man därmed inte möter människans inneboende
              vilja att jobba, att få göra rätt för sig, att få möta en attityd
              där man på arbetsplatser försöker anpassa, riktar skattelättnader
              och kostnadsreduktioner till arbetsgivare som därmed säger: Vi
              har en social tanke, möter ni den med att dessutom sänka våra
              kostnader är vi beredda att ta in personer. Detta händer nu i
              Sverige.
            </seg>
          </u>
          <u>
            <seg>
              Visst, vi lutar oss mot en god konjunktur. Jag erkänner gärna
              det. Vi är alltid oroliga för att det när konjunkturer vänder
              inte ska låta likadant, men vi anstränger oss allt vi kan för
              att nu få in människor i arbete. Och jag upplever att Mona Sahlin
              inte ens är intresserad.
            </seg>
          </u>
          <note type="speaker">
            Anf. 21 MONA SAHLIN (s) replik:
          </note>
          <u>
            <seg>
              Herr talman! Var går vägarna så att verkligen alla ska få en
              möjlighet att komma i arbete? Förklara för mig vilken hjälp sämre
              förutsättningar att kunna skaffa sig en vuxenutbildning är den
              dag det gamla jobbet försvinner och man behöver få ett nytt. Hur
              blir färre platser i vuxenutbildningen en hjälp för just de grupper
              som du, Fredrik Reinfeldt, nu talar dig varm för? Det förstår
              jag inte.
            </seg>
          </u>
          <u>
            <seg>
              Hur blir företagens konkurrensförmåga bättre av att det just
              nu, när flaskhalsarna går i taket, inte finns bristyrkesutbildning
              så att företagen kan få precis den kompetens de behöver för att
              kunna bygga upp produktiviteten? Förklara det för mig, för det
              förstår jag inte.
            </seg>
          </u>
          <u>
            <seg>
              Hur blir omställningen för den arbetslöse enklare av att a-kassan
              inte blir ett starkt och tryggt stöd att stå på för att kunna
              söka sig till de nya jobben? Det förstår jag inte heller.
            </seg>
          </u>
          <u>
            <seg>
              Dessutom handlar det om lövkrattning som är skattesubventionerad
              för oss som är rika, för att vi ska få vår gräsmatta krattad till
              lägre kostnad. Vårt alternativ är att göra villkoren i tjänstesektorn
              sådana att man kan anställa människor i stället för att de rika
              ska ha skatteavdrag. Det är där skiljelinjen går. Det handlar
              inte om vem som krattar vems gräsmatta.
            </seg>
          </u>
          <note type="speaker">
            Anf. 22 Statsminister FREDRIK REINFELDT (m) replik:
          </note>
          <u>
            <seg>
              Herr talman! Det blev kanske inte så lyckat, eftersom socialdemokratin
              just har tackat nej till den generella lättnad av tjänstebeskattningen
              som vi precis har föreslagit just för att skapa ytterligare en
              breddning av jobb som kan sänka trösklar för grupper som kanske
              har svårt att hävda sig.
            </seg>
          </u>
          <u>
            <seg>
              Jag hävdar att när konjunkturen är god, när det finns möjligheter
              att få jobb, ska ansträngningarna inriktas på att folk kommer
              in på arbetsmarknaden. Väldigt ofta säger företagare: Det spelar
              nästan ingen roll vilken utbildning de har. Vi måste i alla fall
              utbilda dem extra för att de ska fungera just i det här företaget.
              Det viktigaste är att man har erfarenhet, att man får vara i arbetslivet.
              Du kan vid sidan av arbetsmarknaden utbilda en person år ut och
              år in. Ändå kommer du att tvingas erkänna att den som saknar just
              arbetslivspraktiken får svårt att hävda sig i det moderna arbetslivet.
            </seg>
          </u>
          <u>
            <seg>
              Nu gäller ansträngningen att folk ska få jobb. Det Mona Sahlin
              beskriver är mer det vi gör i sämre konjunkturer för att förbereda
              oss för nästa konjunkturtopp. Mona Sahlin hör inte hur det ser
              ut i Sverige.
            </seg>
          </u>
          <note type="speaker">
            Anf. 23 LARS OHLY (v) replik:
          </note>
          <u>
            <seg>
              Herr talman! Det är märkligt vilken problembeskrivning som måste
              ligga bakom den politik som regeringen står för på olika områden.
              Det är uppenbart att det är ett problem när Kommunals kvinnor
              tillkämpar sig högre löner, därför att då skriver regeringen att
              man måste strama åt finanspolitiken därför att höga löneökningar
              skapar sysselsättningsproblem.
            </seg>
          </u>
          <u>
            <seg>
              Det är ett problem att de kroniskt sjuka får en bra ersättning.
              Det är ett problem att de arbetslösa får en rimlig a-kassa, alltså
              sänker vi ersättningen för sjuka och arbetslösa. Det är inget
              problem med bonusar och miljoninkomster bland direktörerna. Det
              är inget problem att de som är rika har blivit än rikare. Tvärtom,
              era lösningar innebär ju att de får skära guld med täljkniv. Mer
              än 200 har fått mer än 1 miljon om året i skattesänkningar med
              er politik, oräknat den fastighetsskatteförändring som ni kommer
              att göra. Ni kastar pengar efter de redan rika.
            </seg>
          </u>
          <u>
            <seg>
              Fastighetsskatteförändringen kommer att innebära att mer än 200
              000 får mer i skatt. Det är inte de rikaste. Det är inte de som
              bor i de flådigaste villorna, de lyxigaste husen. Tvärtom, de
              i Djursholm, Askim och Vellinge kommer att tjäna på er politik.
              Men småhusägarna kommer att förlora.
            </seg>
          </u>
          <u>
            <seg>
              Problemet med er politik är att ni inte använder konjunkturläget.
              Ni inser inte att det är nu som man kan bygga för att minska problemen
              i framtiden. Ni inser inte att vi har råd med rättvisa när konjunkturen
              är god och Sveriges ekonomi går bra. Ni inser inte att satsningar
              på infrastruktur och utveckling är sådant som betalar sig i längden
              och som därför ska genomföras när pengarna finns. Ni inser inte
              att vi har råd med rättvisa och välfärd.
            </seg>
          </u>
          <note type="speaker">
            Anf. 24 Statsminister FREDRIK REINFELDT (m) replik:
          </note>
          <u>
            <seg>
              Herr talman! Bokslut Sahlin kan sägas också vara bokslut Ohly,
              med det inflytande som Vänsterpartiet har haft på senare år. Andelen
              rika som blev rikare växte med 25 procent, och de fattiga blev
              fler. Det var bokslutet. Det berodde väldigt mycket på att ungefär
              det Lars Ohly beskrev gällde under era år med inflytande. Samtidigt
              växte utanförskapet. En politik som inte ser till att människor
              får jobb kommer att se ett samhälle med växande klyftor. Det var
              huvudproblemet med vänstermajoritetens tidigare politik. Det har
              vi försökt ha som utgångspunkt.
            </seg>
          </u>
          <u>
            <seg>
              Då är det också viktigt att agera ansvarsfullt. En ansvarsfull
              alliansregering möter nu krav på ansvarslöshet: Använd stora resurser,
              sätt fart på ekonomin! Känner Lars Ohly till att vi har ett rätt
              ansträngt kapacitetsläge i den svenska ekonomin, att mycket av
              det Lars Ohly förespråkar snabbt skulle leda till överhettning,
              till inflationsimpulser och stigande räntor? Eller spelar det
              ingen roll i Lars Ohlys värld?
            </seg>
          </u>
          <u>
            <seg>
              Vi måste ta ansvar på ett helt annat sätt. Vi har försökt utmejsla
              det som ger jobb, tagit ansvar genom att finansiera det. Man blir
              inte alltid populär när man gör det. Men det är ett sätt att försöka
              förlänga den konjunktur och de förutsättningar för jobb som vi
              nu ser. Den ansvarsfulla linjen är den vi avser att fullfölja.
            </seg>
          </u>
          <u>
            <seg>
              Det är jättebra att offentliganställda kvinnor får högre lön.
              Det är också jättebra att de får både jobbskatteavdrag 1 och 2.
              De får vid heltidsarbete en tusenlapp mer kvar varje månad. Problemet
              är att Lars Ohly vill ta bort allt det där. Du vill knacka på
              dörren hos de offentliganställda och ta tusenlappen ifrån dem,
              minska deras drivkraft för eget arbete. Hur tror du, Lars Ohly,
              att det ska motivera dem att jobba, och hur menar du att er politik
              leder till ett ansvarstagande för Sverige?
            </seg>
          </u>
          <note type="speaker">
            Anf. 25 LARS OHLY (v) replik:
          </note>
          <u>
            <seg>
              Herr talman! Låt oss utgå från att ni menar allvar. Det är ett
              problem att en del blir allt rikare medan andra blir fattigare.
              Då är era förslag till åtgärder att sänka skatterna för de redan
              rikaste, att göra dem ännu rikare och att slå mot dem som är arbetslösa
              och sjuka och de som inte har möjlighet att skaffa sig en bra
              försörjning. Det är alltså den klasspolitiken som ska leda till
              ett rättvisare Sverige. Det är på det sättet man ska minska klyftorna
              och skillnaderna.
            </seg>
          </u>
          <u>
            <seg>
              Häromdagen fick vi höra om en undersökning om utländsk arbetskraft,
              vilka villkor de lever under och vilka bostäder de tvingas att
              leva i. Då säger Tobias Billström, minister i statsministerns
              regering, att vi inte får ifrågasätta det fria valet. Som om människor
              av fri vilja valde att bo på madrasser som de har hämtat från
              en sopcontainer. Det är er klasspolitik som ger avtryck i omänskliga
              förhållanden både på arbetsplatserna och i samhället i övrigt.
              De fattiga barnen blir fler med er politik samtidigt som miljonärerna
              skrattar hela vägen till banken. Det är klassisk moderatpolitik.
            </seg>
          </u>
          <note type="speaker">
            Anf. 26 Statsminister FREDRIK REINFELDT (m) replik:
          </note>
          <u>
            <seg>
              Herr talman! Låt mig justera historien. Lars Ohly skattebefriade
              de riktigt rika. Vi minns alla förmögenhetsskattekonstruktionen
            </seg>
          </u>
          <note type="speaker">
            (LARS OHLY (v):
          </note>
          <u who="unknown" xml:id="i-bb32cfd14af867bc-0">
            <seg>
              Centern och Socialdemokraterna.)
            </seg>
          </u>
          <u>
            <seg>
              Centern och Socialdemokraterna. Men ni förde i era förhandlingar
              inte fram krav på att återta detta. Ni levde med budgetar där
              detta fanns kvar. Ni ringade in en krets av landets mest framstående
              miljardärer och skattebefriade dem. Det är skattepolitik på vänstervis.
            </seg>
          </u>
          <note type="speaker">
            (LARS OHLY (v):
          </note>
          <u who="unknown" xml:id="i-bb32cfd14af867bc-1">
            <seg>
              Det gjorde Centern och Socialdemokraterna.)
            </seg>
          </u>
          <u>
            <seg>
              Vi tycker att om denna ofta kritiserade skatt ska tas bort kan
              det motiveras bara om det leder till investeringar och mer av
              jobb i Sverige. Annars är det en absolut felaktig åtgärd i fördelningshänseende.
              Vi har aldrig påstått något annat. Det är bara Lars Ohly som tror
              att väljarna går på det hyckleri som tidigare bedrevs, där det
              hette att det var en skatt som prickade de rika men som hade lyckats
              med bedriften att skattebefria de allra rikaste.
            </seg>
          </u>
          <note type="speaker">
            Anf. 27 PETER ERIKSSON (mp) replik:
          </note>
          <u>
            <seg>
              Herr talman! Statsministern har varit på charmturné i vården,
              lagt huvudet på sned och lyssnat på de anställdas livsproblem.
              Sedan kommer smällen. Det här kan man läsa om i det senaste numret
              av Kommunalarbetaren. Det handlar naturligtvis mycket om de nya
              hårdare reglerna för de deltidsarbetslösa. Kommunalarna är förbannade.
              För dem finns ofta inga heltidsjobb att välja. Många vet också
              att de skulle få det svårt att orka med att jobba heltid. Då blir
              alternativet heltidsarbetslöshet.
            </seg>
          </u>
          <u>
            <seg>
              Statsministern har en förkärlek för psykologiserande. Han vill
              gärna framstå som lyssnande och resonerande. Men det är i skarp
              kontrast till den brist på medmänsklighet och empati som kännetecknar
              politikens innehåll.
            </seg>
          </u>
          <u>
            <seg>
              Även svårt sjuka drabbas av vår lyssnande statsminister. Efter
              budgetdebatten häromveckan fick Miljöpartiet ännu ett brev från
              en av dem som har fått se sin lilla inkomst krympa och tryggheten
              minska. Det är en som aldrig har vänt sig till en politiker förut.
            </seg>
          </u>
          <u>
            <seg>
              Där stod: Tack för vad ni gör för de sjuka och arbetslösa nu
              när Reinfeldt helst vill att det ska vara skottpengar på oss.
              Ni har rätt. Jag vill inget hellre än att få vara frisk. Piskrappen
              med mindre sjukersättning hjälper inte någon att resa sig och
              skaka av sig cancern som det är fråga om i mitt fall.
            </seg>
          </u>
          <u>
            <seg>
              Varför är det de mest utsatta som ska betala de välmåendes skattesänkningar?
              Du säger att du lyssnar, men varför hör du inte alla dem som skulle
              behöva vår hjälp? Varför hör du inte människorna därute?
            </seg>
          </u>
          <note type="speaker">
            Anf. 28 Statsminister FREDRIK REINFELDT (m) replik:
          </note>
          <u>
            <seg>
              Herr talman! Jag hör mycket om dåliga arbetsförhållanden, om
              verksamheter som inte fungerar, där makten sitter någon annanstans
              än i de fikarum där vi har suttit och pratat. Jag hör om känslan
              av att det lönar sig för dåligt att arbeta. Flera av dem har framfört
              att de inte vill ha tuffare krav när det gäller ersättningar av
              olika slag.
            </seg>
          </u>
          <u>
            <seg>
              Jag motiverar det utifrån att jag tror att det ger jobb. Min
              övertygelse är att om kvinnor förvärvsarbetade i samma utsträckning
              som män i Sverige skulle det bland annat skapa en häpnadsväckande
              förbättring för jämställdheten, möjlighet för kvinnor att stå
              på egna ben i en egen försörjning och göra egna livsval. En av
              de viktigaste grunderna för att kvinnor i Sverige inte upplever
              sig kunna göra sina egna val i livet är att de tjänar för lite
              för att kunna fatta egna ekonomiska beslut. Om vi kunde uppmuntra
              kvinnor att jobba mer skulle det dessutom på ett mycket kraftfullt
              sätt bidra till att den svenska ekonomin växer till stöd för högre
              pensioner, till stöd för mer av välfärdsinsatser i hundratalsmiljardersklassen.
            </seg>
          </u>
          <u>
            <seg>
              Men då säger någon att de inte får jobba heltid. Nej. Visst har
              det blivit bekvämt för alla arbetsgivare att veta att det finns
              ett stödsystem för någon sorts självvald, eller ibland av arbetsgivare
              påtvingad, egen arbetstidsförkortning, när det som beskrivs som
              en omställningsförsäkring snarare är ett sätt att år ut och år
              in fortsätta att jobba deltid och stämpla resten av tiden. Det
              jag nu hör är inte som påstås här, att de allra flesta går från
              deltidsarbetslöshet till heltidsarbetslöshet. Tvärtom. De flesta
              är överens om att det som nu sker är tvärtom. De flesta går upp
              i arbetstid. De får på det sättet mer egen lön och större möjlighet
              att stå på egna ben.
            </seg>
          </u>
          <u>
            <seg>
              Jag tycker att det var motiverat. Jag vet att ni kämpade ned
              idén när Socialdemokraterna föreslog den. Men deras utgångspunkt
              var egentligen densamma. Sverige blir starkt av att fler jobbar.
              Den som har arbetsförmåga ska jobba, och det ska löna sig att
              arbeta. Det har varit utgångspunkterna.
            </seg>
          </u>
          <note type="speaker">
            Anf. 29 PETER ERIKSSON (mp) replik:
          </note>
          <u>
            <seg>
              Herr talman! Vad ni gör är att ni fuskar med siffrorna. När vi
              för några år sedan diskuterade frågan fanns det med i beräkningar
              från Finansdepartementet att en tredjedel av dem som jobbar deltid
              och stämplade upp till heltid skulle bli heltidsarbetslösa. Man
              räknade med det.
            </seg>
          </u>
          <u>
            <seg>
              Nu låtsas ni att dessa människor inte finns. Sedan passar ni
              in retoriken så att människorna ska passa in i den i ert fyrkantiga
              nät. Det är hånfullt mot många människor, mot alla dem som verkligen
              är sjuka i Sverige, mot den ensamma mamma som faktiskt också försöker
              se till att ta hand om sina ungar och känner att hon inte orkar
              jobba heltid och samtidigt se sina barn i ögonen. Det finns många
              i Sverige som inte passar in i den retoriken, men Fredrik Reinfeldt
              lyssnar inte på dem. Han lyssnar bara på dem som passar in i den
              nya retoriken, som egentligen handlar om att göda dem som är välmående
              och slå mot de andra. Det är illa. Det skadar Sverige. Vi behöver
              hålla ihop Sverige bättre för att vi ska bli ett land som fungerar
              i framtiden.
            </seg>
          </u>
          <note type="speaker">
            Anf. 30 Statsminister FREDRIK REINFELDT (m) replik:
          </note>
          <u>
            <seg>
              Herr talman! Vad är det för samhällssyn som egentligen förmedlas
              här? Är det ett bra samhälle där vi passivt noterar att människor
              lämnar arbetsmarknaden, inte får jobba så mycket som de vill,
              och där vi inte gör något åt det? Är det inte ett problem i er
              värld med ersättningssystemen utan kontroll som bredde ut sig
              och över miljonen svenskar lämnade arbetsmarknaden för att gå
              ut i utanförskap? Är det något positivt, något som vi ska understödja?
              Jag kan inte se det på det sättet.
            </seg>
          </u>
          <u>
            <seg>
              Låt oss också konstatera att förändringen av deltidsarbetslösheten
              sker i ett annat klimat. Det är ett mer företagarvänligt klimat.
              Det är ett klimat där jobben växer till, där konjunkturen är god.
              Det finns anledning att tro att det inte kommer att se ut som
              det gjorde när Socialdemokraterna försökte driva igenom detta
              i förhandlingar med Miljöpartiet och Vänsterpartiet.
            </seg>
          </u>
          <u>
            <seg>
              Ett viktigt besked har vi kanske fått här. En vänstermajoritet
              tänker efter nästa val helt och fullt återinföra deltids-a-kassan.
              Är det verkligen det löfte den svenska Vänstern har givit?
            </seg>
          </u>
          <note type="speaker">
            Anf. 31 Näringsminister MAUD OLOFSSON (c):
          </note>
          <u>
            <seg>
              Herr talman! Det växer så att det knakar. Det växer underifrån.
              Pajala, Jokkmokk, Dorotea och Härjedalen här minskar arbetslösheten
              mest i Sverige. Mitt eget hemlän Västerbotten leder jobbligan.
              Ungdomarna får jobb. Det är något som Centerpartiet slogs för
              i valrörelsen. Arbetslösheten i inlandet har halverats sedan början
              av 2000-talet. Nästan hela minskningen har skett det senaste året.
              Från 9,3 procent 2003 ned till 4,8 procent 2007. De regionala
              och sociala klyftorna minskar.
            </seg>
          </u>
          <u>
            <seg>
              Det är allt fler som startar företag. Enligt Jobs and Society
              startades 33 692 nya företag under de sex första månaderna i år.
              Det är 10 procent fler jämfört med året innan, och det är fler
              kvinnor än män.
            </seg>
          </u>
          <u>
            <seg>
              Sänkta skatter, effektivare trygghetssystem och förbättrade villkor
              för företagen ger resultat. Tillsammans med regioner och näringsliv
              kraftsamlar vi för jobb i hela Sverige. Regeringen gör en av de
              största satsningarna på infrastruktur i en årsbudget på länge.
              Det är för att vi ska få bättre vägar, transporter och järnvägar
              som gör det lättare för företag att etablera sig och för människor
              att förverkliga sina livsdrömmar. Vi rustar upp och sköter de
              väg- och järnvägsnät som vi har runt om i hela Sverige. Vi satsar
              300 miljoner kronor till landsbygdens finmaskiga vägnät. Vi förbättrar
              framkomligheten på järnvägarna i Mälarregionen så att pendlarna
              ska komma i tid till jobbet och hem igen. De ska komma hem i tid
              till hungriga magar och barnens aktiviteter. Pendlarna i Stockholm
              har tillbringat en vecka på tåget varje år på grund av förseningar.
            </seg>
          </u>
          <u>
            <seg>
              Vi ärvde en infrastrukturplanering som visade sig vara kulisser.
              Socialdemokraterna har rest land och rike runt och lovat nya järnvägar
              och vägar, men utan att tillföra nya pengar.
            </seg>
          </u>
          <u>
            <seg>
              Resultaten av den nya regeringens politik är tydliga. Det blir
              mer lönsamt att arbeta. Det blir mer attraktivt att driva företag.
              Regioner och kommuner får växa av egen kraft. Då är det inte förvånande
              att vi ser alla dessa positiva resultat.
            </seg>
          </u>
          <u>
            <seg>
              För en vecka sedan besökte jag Åre. Jag fick gå en tillväxtpromenad
              med näringsliv och kommunledning. De ville visa hur de tillsammans
              har byggt upp Åre och hur stolta Åreborna är. Och vet du, Mona
              Sahlin, vad de berättade? De tackade mig och övriga regeringen
              för att vi har ändrat a-kassereglerna. Äntligen får Åreborna rätt
              till heltid och får de jobb som växer fram i Åre, tack vare förändringarna
              i a-kassan.
            </seg>
          </u>
          <u>
            <seg>
              I Åre startade för 16 år sedan tre kvinnor en chokladfabrik.
              Det var inte många som trodde på idén att sälja choklad för 50
              kronor hektot. Kvinnorna stod på sig. I dag har Åre chokladfabrik
              15 helårsanställda, under högsäsong 25. De omsätter 19 miljoner
              svenska kronor, och de gör 500 000 strutar med choklad i varje
              år. De gör som många andra kvinnor i dag när de ser regeringens
              företagarpolitik, de startar och driver företag och ser till att
              förverkliga sin egen livsdröm.
            </seg>
          </u>
          <u>
            <seg>
              I Bengtsfors såg det dystert ut för ett år sedan. Aftonbladet
              intervjuade nyligen chefen för arbetsförmedlingen som konstaterade
              att arbetsförmedlingens uppdrag har blivit tydligare. Nu handlar
              det mer om att förmedla jobb, inte stöd. Regimskiftet öppnade
              ögonen på folk. De insåg att de måste hitta ett jobb, förklarar
              hon för journalisten.
            </seg>
          </u>
          <u>
            <seg>
              För en vecka sedan var vi i Malmö. Där finns nu så mycket jobb
              att arbetskraften inte räcker till.
            </seg>
          </u>
          <u>
            <seg>
              I april 2006 argumenterade kommunstyrelsens ordförande i Malmö,
              socialdemokraten Ilmar Reepalu, för en sänkning av sysselsättningsmålet
              från 75 procent ned till 70 procent. I dag, ett år senare, är
              sysselsättningen över 75 procent tack vare alliansregeringen.
              Det var tur att Ilmar Reepalu inte fick sin vilja igenom.
            </seg>
          </u>
          <u>
            <seg>
              Med vår politik får alla som jobbar mer pengar kvar i plånboken.
              Centerpartiet och regeringen tycker att det ska löna sig att arbeta,
              att kvinnor och män ska kunna leva på sin lön. Och oavsett hur
              man räknar, får varje person omkring en tusenlapp mer i plånboken
              varje månad med regeringens politik.
            </seg>
          </u>
          <u>
            <seg>
              Min fråga är: När lyckades till exempel fackförbundet Kommunal
              ordna 1 000 kronor mer i plånboken i en vanlig avtalsrörelse?
              Och, Mona Sahlin, när vi läser er budget och tittar på de förslag
              som ni lägger fram kan vi se att ni säger nej till de här skattesänkningarna.
            </seg>
          </u>
          <u>
            <seg>
              När ni får igenom er politik kommer ni att höja skatten för förskollärare
              med 300 kronor i månaden. Metallarbetare får en höjning med 350
              kronor. En sjuksköterska får en skattehöjning med 400 kronor i
              månaden. Du som pratar om rättvisa, vad är det för rättvist med
              att sjuksköterskor ska ha en skattehöjning med 400 kronor i månaden?
            </seg>
          </u>
          <u>
            <seg>
              Med Socialdemokraternas politik kommer många kvinnor att få gå
              tillbaka till deltid. Många kommuner, landsting och privat handel
              har utnyttjat reglerna i deltidsförsäkringen för att ordna bara
              deltid till kvinnor. Det är en diskriminering av kvinnor på arbetsmarknaden.
              Hur kommer det sig annars att skoaffärer, där majoriteten är kvinnor,
              nästan bara erbjuder deltider, medan radiohandlare, där de flesta
              är män, kan anställa sin personal på heltid?
            </seg>
          </u>
          <u>
            <seg>
              Nej, nu tvingas privata arbetsgivare, kommuner och landsting
              att göra om sina personalorganisationer för att kunna behålla
              sin personal. Kvinnor har rätt till heltid. Kvinnor har rätt att
              kunna leva på sin lön.
            </seg>
          </u>
          <u>
            <seg>
              För mig och Centerpartiet är kvinnors frihet, trygghet och självbestämmande
              en nyckelfråga. Det handlar om kvinnors frihet att göra karriär
              och samtidigt få hjälp med vardagspusslet med hushållsnära tjänster,
              kvinnors frihet att ha lika många arbetsgivare som männen har
              och att kunna starta företag i samma utsträckning som männen.
              Det handlar om kvinnors självbestämmande och trygghet att kunna
              leva på sin egen lön också efter skatt. Det handlar om kvinnors
              trygghet att slippa det våld som innebär att 17 kvinnor per år
              dör av att en man i en nära relation har misshandlat och mördat.
              Det handlar om kvinnors trygghet att kunna gå ut på gator och
              torg utan att våldtas. Jag måste säga att i dag är jag glad, personligen
              glad, över den dom som fälldes i går. Kanske kan vi någon gång
              få ordning på det våld som i dag riktas mot landets kvinnor.
            </seg>
          </u>
          <u>
            <seg>
              Herr talman! Äntligen har miljöfrågan blivit riktigt viktig.
              Centerpartiet har diskuterat frågan ända sedan 60-talet, men nu
              är det den största frågan någonsin.
            </seg>
          </u>
          <u>
            <seg>
              Vi är pådrivande i alliansen för en progressiv och ambitiös miljöpolitik.
              Och jag är glad över den förändring av miljöpolitiken som vi nu
              ser, där politiken, näringslivet och forskningen hjälps åt för
              att skapa ett bättre klimat. Politiken fattar kloka, långsiktiga
              beslut. Forskningen utvecklar ny kunskap. Företagen utvecklar
              produkter och tjänster som är hållbara.
            </seg>
          </u>
          <u>
            <seg>
              Regeringens politik och regeringens åtgärder är omfattande. Vi
              har drivit på för en EU-överenskommelse om ambitiösa klimat- och
              energimål. Vi arbetar för långsiktiga och globala styrmedel och
              spelregler för industrin. Vi inför styrande klimatskatter som
              minskar koldioxidutsläppen. Vi skapar ett internationellt samarbete
              med länder som Brasilien och USA för att få fram förnybara bränslen
              och ny teknik. Vi exporterar ny miljöteknik och kunnande till
              hela världen. Vi ställer om transportsystemet med nya bilar och
              miljövänliga bränslen och producerar nya bränslen från svenska
              råvaror med svenska företag. Vi har program för energieffektivisering
              för både stora och små företag. Vi investerar i förnybar energi.
              Vi satsar 1 miljard på klimatåtgärder. Vi har ambitiösa regeringsprogram
              för Östersjön. Listan kan göras lång.
            </seg>
          </u>
          <u>
            <seg>
              Vi skapar en hållbar företagspolitik. Sverige kan vara världsledande.
              Och vi kan skapa jobb och rädda miljön samtidigt.
            </seg>
          </u>
          <u>
            <seg>
              I Centerpartiet är vi mycket glada och stolta över att Sverige
              är på rätt väg. Vi är mycket glada och stolta över att vi skapar
              trygghet genom att fler får jobb och att vi därigenom också får
              mer pengar till välfärden. Vi skapar rättvisa genom att fler kan
              leva på sin lön, inte behöva vara bidragsberoende. Vi ger frihet,
              självbestämmande och trygghet till landets kvinnor. Vi tar ansvar
              för kommande generationer genom en aktiv klimatpolitik, och samtidigt
              skapar vi jobb. Vi minskar de sociala och regionala klyftorna.
            </seg>
          </u>
          <u>
            <seg>
              Vi visar att det finns två tydliga alternativ: regeringen, som
              visar hur du som är arbetslös ska få ett nytt jobb, och Socialdemokraterna,
              som talar om hur din ersättning ska utvecklas som långtidsarbetslös.
              Tydligare än så kan inte alternativen vara.
            </seg>
          </u>
          <u>
            <seg>
              Vi ser att vi steg för steg tar Sverige in i en ljus framtid.
              Vi vill gärna leda den utvecklingen. Och vi är stolta över det
              resultat som hittills har visats.
            </seg>
          </u>
          <note type="speaker">
            Anf. 32 MONA SAHLIN (s) replik:
          </note>
          <u>
            <seg>
              Herr talman! Långtidsarbetslösheten ökar, Maud Olofsson. Tydligare
              än så kan det inte sägas. Ersättningen och hjälpen till dem som
              behöver kunna komma tillbaka minskar. Tydligare än så kan det
              inte sägas.
            </seg>
          </u>
          <u>
            <seg>
              Jag har två konkreta frågor till Maud Olofsson. Den ena har jag
              ställt förut, och jag kommer att upprepa den. Höjd arbetsgivaravgift
              för det lilla miljöteknikföretaget men inte för hundpsykologen,
              hur hjälper det Sveriges konkurrens? Höjd arbetsgivaravgift för
              dataspelsutvecklaren men inte för hudterapeuten, hur förbättrar
              det Sveriges konkurrenskraft i den globala ekonomin där Sverige
              måste konkurrera med kunskap och inte med låga löner? Har Maud
              Olofssons företagarpolitik över huvud taget någon annan ambition
              än att möjligen passa in på Stureplan men inte där de nya jobben
              måste växa fram?
            </seg>
          </u>
          <u>
            <seg>
              Min andra fråga handlar om deltidsarbetslösa. Jag hade stora
              problem med att förstå logiken med att Årepolitikerna jublade
              och tackade. Lika svårt hade jag att acceptera det som statsministern
              uttryckte. Han kallade nämligen deltidsarbetslösheten för självvald
              arbetstidsförkortning. Det var ord och inga visor! Håller Maud
              Olofsson, som stod här och talade sig varm för kvinnors förutsättningar
              på arbetsmarknaden, med om den beskrivningen?
            </seg>
          </u>
          <u>
            <seg>
              Hur tvingas handelns arbetsgivare att erbjuda heltider åt kvinnorna
              genom att de efter 75 dagar, pang, förlorar den ersättning som
              de har i dag? Hur hjälper det fram fler heltidsjobb?
            </seg>
          </u>
          <note type="speaker">
            Anf. 33 Näringsminister MAUD OLOFSSON (c) replik:
          </note>
          <u>
            <seg>
              Herr talman! Jag förstår att Mona Sahlin är missnöjd med att
              140 000 fler får jobb med vår politik. Det som är intressant när
              man tittar på Socialdemokraternas budgetalternativ är att ni hela
              tiden räknar med våra resultat. Men ni vill inte ha den politik
              som leder till detta resultat.
            </seg>
          </u>
          <u>
            <seg>
              140 000 fler som får jobb och 33 692 fler företag är siffror
              som speglar den reaktion på regeringens politik som vi vill ha.
              Men ni är inte beredda att genomföra dessa åtgärder. Ni inser
              egentligen att det behöver göras, men ni vågar inte ta den debatten
              med medborgarna.
            </seg>
          </u>
          <u>
            <seg>
              Det visar också ert rådslag. Där någonstans under ytan finns
              en diskussion om att man kanske borde ställa lite högre krav,
              kanske borde förändra lite i försäkringarna och kanske borde ändra
              lite grann. Men i retoriken står ni och säger att bidragen ska
              vara desamma eller helst höjda, och det är det viktiga.
            </seg>
          </u>
          <u>
            <seg>
              Vad är er jobbskaparpolitik? Alliansen har 55 åtgärder som stöder
              företagandet i Sverige. SCB:s undersökning visar att 50 procent
              av företagen säger att det har blivit bättre i Sverige redan efter
              ett år med alliansregeringen.
            </seg>
          </u>
          <u>
            <seg>
              När det gäller deltidsarbetslösheten måste jag säga att jag tycker
              att det är bekymmersamt när vi ser utvecklingen för kvinnor på
              arbetsmarknaden. Vad är det som säger att när kvinnor är anställda
              i handeln är det helt okej att ha deltidstjänster och att då måste
              man ha det? Men när killarna sitter i samma affärer och säljer
              radioapparater går det att fixa heltid. Vad är det som gör detta?
              Vad är det som gör att kommuner och landsting år efter år tvingar
              kvinnor att jobba deltid? Jo, det är möjligheten för arbetsgivarna
              att se till att de lever på a-kassa resten av tiden.
            </seg>
          </u>
          <u>
            <seg>
              Precis som statsministern sade ser vi redan nu positiva effekter
              av detta. I Åre sade de till mig att a-kassan leder till fler
              jobb för Åreborna. De får rätt till heltid.
            </seg>
          </u>
          <note type="speaker">
            Anf. 34 MONA SAHLIN (s) replik:
          </note>
          <u>
            <seg>
              Herr talman! Det är intressant att Maud Olofsson läser på våra
              rådslag. Hon är välkommen att delta i den debatten. Det är där
              framtidsdebatten förs om hur man ska förena rätt och plikt i arbetslinjen.
              Det är något som regeringen inte ens är i närheten av att vilja
              försöka förstå. Om det är så att arbetslinjen ska betyda att man
              har rättigheter att alltid få stöd och hjälp för att kunna göra
              sin plikt så är det i den ordningen och inte i någon annan ordning
              som diskussionerna om hur vägarna tillbaka till jobb för alla
              ska se ut.
            </seg>
          </u>
          <u>
            <seg>
              Dessutom står Maud Olofsson och frågar varför vi bara talar om
              bidragen. Jag har inte nämnt ett enda bidrag i ett enda inlägg
              i denna debatt. Jag har talat om trygghetsförsäkringar, vuxenutbildning
              och rätten till att ha en ekonomisk försörjning också när man
              står utanför. Det är Maud Olofsson som inför ett nytt bidrag som
              heter vårdnadsbidraget för att folk ska jobba mer. Det är lika
              logiskt som allt annat i regeringens politik.
            </seg>
          </u>
          <u>
            <seg>
              Kvar står min fråga: När det gäller rätten till heltid varför
              inte lägga fram ett lagförslag här i riksdagen? Rösta på Socialdemokraternas,
              Vänsterpartiets och Miljöpartiets förslag om rätt till heltid
              och möjlighet till deltid! Det hjälps inte av sänkta ersättningar.
            </seg>
          </u>
          <note type="speaker">
            Anf. 35 Näringsminister MAUD OLOFSSON (c) replik:
          </note>
          <u>
            <seg>
              Herr talman! Jag tror att vi ska erkänna att om man kan deltidsstämpla
              i 18 år så har något gått snett i systemet. Tro inte annat än
              att arbetsgivare har utnyttjat detta system för att skapa dåliga
              villkor för kvinnor. Det är en diskriminering av kvinnor. Man
              har traditionellt varit van att kvinnor kan klara sig på deltidslöner
              för att de har varit försörjda av en man.
            </seg>
          </u>
          <u>
            <seg>
              Jag tycker att det är helt rätt att se till att öka trycket på
              de arbetsgivare som har utnyttjat systemet och också utnyttjat
              kvinnor. Vi ska kunna leva på vår lön, och vi ska ha rätt till
              heltid.
            </seg>
          </u>
          <u>
            <seg>
              Vad säger arbetsförmedlare i dag? Jo, att det är härligt att
              få förmedla jobb och inte åtgärder. Det är helt orimligt om vi
              i en högkonjunktur ska ha samma nivå på arbetsmarknadsåtgärder
              som vi har i en lågkonjunktur. Arbetsförmedlarna är glada och
              nöjda i dag. De får matcha människor och erbjuda jobb. Vi har
              till och med jobbsökarmässor tack vare alliansens politik. Gläds
              åt resultatet, Mona Sahlin!
            </seg>
          </u>
          <note type="speaker">
            Anf. 36 LARS OHLY (v) replik:
          </note>
          <u>
            <seg>
              Herr talman! I en debatt i Radio Örebro för ett par år sedan
              påstod Maud Olofsson att Vänsterpartiet hade skattebefriat miljardärer.
              Då påpekade jag att detta genomfördes under perioden 199598 då
              Centern och Socialdemokraterna styrde. Då började Maud Olofsson
              tala om annat. Nu har hon tydligen lyckats övertyga Fredrik Reinfeldt
              om den felaktiga historieskrivingen. Kan Maud Olofsson verifiera
              att det var ni som skattebefriade miljardärerna och genomförde
              den skattebefrielse som innebar att de allra högst avlönade slapp
              betala förmögenhetsskatt?
            </seg>
          </u>
          <u>
            <seg>
              Samma skamlösa inställning märker man när Maud Olofsson diskuterar
              rätten till heltid. Som om arbetsgivarna skulle bli skrämda av
              att deras kvinnliga deltidsanställda plötsligt förlorade rätten
              till a-kassa! Oj, vad rädda de blev!
            </seg>
          </u>
          <u>
            <seg>
              Det som skulle kunna tvinga fram rätten till heltid är ett lagförslag
              att lagstifta om rätten till heltid. Ett sådant lagförslag fanns
              framarbetat före valet. Det var bara att lägga fram det för riksdagen.
              Vi hade kunnat ta det redan förra hösten, men ni kastade det i
              papperskorgen. Rätten till heltid var inte så viktig, Maud Olofsson.
            </seg>
          </u>
          <u>
            <seg>
              Regionalpolitiken har tidigare varit någon sorts paradgren för
              Centerpartiet. Men nu kan man märka att ni har gjort en sådan
              stark inbrytning på Stureplan att regionalpolitik numera är att
              satsa på de allra rikaste. Det handlar inte längre om att ha en
              politik för hela landet, tvärtom. Arbetsmarknadspolitiken avlövas,
              folk ska mer eller mindre tvångsförflyttas till storstadsregionerna,
              arbetsmarknadsutbildningarna minskar och de genomgripande nedskärningarna
              av service i försäkringskassa, skatteverk, arbetsförmedling drabbar
              glesbygd. Allt medan Centern stillatigande ser på och kanske till
              och med samtycker.
            </seg>
          </u>
          <u>
            <seg>
              Ni har blivit ett extremt högerparti. Ni konkurrerar ut de andra
              partierna i er ambition att bli Sveriges mest nyliberala parti.
              Det har vi inget emot, Maud Olofsson.
            </seg>
          </u>
          <note type="speaker">
            Anf. 37 Näringsminister MAUD OLOFSSON (c) replik:
          </note>
          <u>
            <seg>
              Herr talman! Jag vet inte vem av oss som vet bäst hur det är
              att leva i regionalt utsatta områden eller på landsbygden eller
              vad man ska kalla det. Jag tror att jag vet mer.
            </seg>
          </u>
          <u>
            <seg>
              I mitt anförande nämnde jag Pajala, Jokkmokk, Dorotea och Härjedalen.
              Det är de kommuner där arbetslösheten minskar mest. Jag är stolt
              över det resultatet. Det finns inget som skapar tillväxt och sysselsättning
              på bättre sätt än den politik för bättre företagande som regeringen
              genomför. Det finns inget som är så viktigt för att minska de
              regionala klyftorna som jobbtillväxten. Fråga mig! Fråga alla
              oss som bor i de områden som har haft hög arbetslöshet!
            </seg>
          </u>
          <u>
            <seg>
              Det var ni som såg till att de regionala klyftorna ökade. Med
              de regionala klyftorna ökar också de sociala klyftorna. Nu när
              jobbtillväxten kommer växer inlandet. Lars Ohly, jag tror inte
              att det dröjer länge innan vi får en omvänd flyttpolitik. När
              företag kommer till mig och säger att de inte klarar arbetskraftstillförseln
              i de företag i Pajala, Kiruna och Gällivare där vi nu investerar
              är det glädjande för oss. Det är glädjande för en centerpartistisk
              partiledare att se utvecklingen. De sociala och regionala klyftorna
              minskar. Det är jag mycket stolt över.
            </seg>
          </u>
          <u>
            <seg>
              När det gäller rätten till heltid är sanningen den att jag inte
              tror på planekonomi. Jag tror på stimulanser. Jag tror på att
              skattesänkningar faktiskt leder till att människor jobbar mer.
              Kvinnor kommer att tjäna på vår skattereform. Om Lars Ohly får
              bestämma får de betala 1 000 kronor mer i skatt varje månad. Det
              är 12 000 kronor per år. Jag tror att undersköterskor, sjuksköterskor,
              förskollärare behöver den där tusenlappen i månaden. Jag tror
              att de känner en stimulans när regeringen säger: Vi värdesätter
              ert jobb. Vi tycker att det är viktigt att ni bidrar till samhällets
              tillväxt.
            </seg>
          </u>
          <note type="speaker">
            Anf. 38 LARS OHLY (v) replik:
          </note>
          <u>
            <seg>
              Herr talman! Jag tar tystnaden om skattebefrielsen för miljardärerna
              som ett erkännande av att det var Centern och Socialdemokraterna
              som tog bort förmögenhetsskatten för de allra rikaste i landet.
              Då kanske Maud Olofsson även kan erkänna att Fredrik Reinfeldt
              hade förstått fel när han alldeles nyligen påstod något annat.
            </seg>
          </u>
          <u>
            <seg>
              Det är en kanonad av ord som egentligen inte betyder någonting.
              Regionalpolitik handlar om att kunna använda de verktyg som finns
              genom det gemensamma ägandet och genom de myndigheter och organ
              som vi har.
            </seg>
          </u>
          <u>
            <seg>
              Nu avlövar man servicen i glesbygden från Försäkringskassan,
              Skatteverket och arbetsförmedlingen. Samtidigt vet vi att polisen
              alldeles för sällan är företrädd i glesbygden. Svensk Kassaservice
              kommer i princip att läggas ned. SJ prioriterar de lönsamma storstadsregionerna.
              Nedläggning av många apotek kommer att ske i mindre kommuner.
              Tingsrätterna försvinner från större delen av landet. Infrastrukturen
              får sämre utveckling utanför storstäderna.
            </seg>
          </u>
          <u>
            <seg>
              Det kallar Maud Olofsson för en regionalpolitik värd namnet.
              Det är naturligtvis ett skämt.
            </seg>
          </u>
          <note type="speaker">
            Anf. 39 Näringsminister MAUD OLOFSSON (c) replik:
          </note>
          <u>
            <seg>
              Herr talman! Man ska använda de verktyg som finns, säger Lars
              Ohly. Det är just det vi gör. Vi tror att god företagspolitik,
              bra statlig service, bra kommunikationer och bra utbildning och
              forskning leder till tillväxt i hela landet. Det är precis det
              vi ser. Det är bara att titta på siffrorna så ser Lars Ohly att
              de regionala klyftorna minskar.
            </seg>
          </u>
          <u>
            <seg>
              Jag vill påminna Lars Ohly om att under den tid då du satt och
              bestämde tillsammans med Socialdemokraterna försvann 3 200 jobb
              från statliga verk i inlandet. Under min tid är det 40. Det är
              skillnad.
            </seg>
          </u>
          <u>
            <seg>
              Jag tror att den politik som vi genomför, som innebär större
              samordning av statlig service, att finnas närvarande i hela Sverige
              och att vi tvingar våra statliga myndigheter att vara effektiva
              med sina resurser är den framkomliga vägen.
            </seg>
          </u>
          <u>
            <seg>
              Det gäller också infrastrukturen. Vi satsar nu på det finmaskiga
              vägnätet, på det enskilda vägnätet och på skötsel och underhåll.
              Det är det som företagen och människorna efterfrågar. Vi satsar
              också på en bredbandsutbyggnad som är värd namnet.
            </seg>
          </u>
          <u>
            <seg>
              Det är det som skapar tillväxt. Det är det som minskar de regionala
              klyftorna.
            </seg>
          </u>
          <note type="speaker">
            Anf. 40 PETER ERIKSSON (mp) replik:
          </note>
          <u>
            <seg>
              Herr talman! Äntligen är klimatfrågan i fokus. Det har hänt väldigt
              mycket det senaste året som har gjort att vi har fått en situation
              i samhället som är helt annorlunda än för ett år sedan. För ett
              år sedan sade man från oppositionens sida, innan ni tillträdde,
              att det här inte var några stora och viktiga frågor. Det sade
              man åtminstone från majoriteten bland borgarna. Man hade heller
              inga förslag på förändringar.
            </seg>
          </u>
          <u>
            <seg>
              I dag ser vi en helt annan situation bland människor. Väldigt
              många kräver och vill att vi politiker ska ta ansvar, göra investeringar
              och satsa på att minska utsläppen och få ett mer hållbart samhälle.
              Det är en utmaning för oss alla.
            </seg>
          </u>
          <u>
            <seg>
              Maud Olofsson säger att ni gör stora satsningar och att ni gör
              investeringar på ny infrastruktur. I viss mån är det riktigt.
              Men det är inte på järnvägar. Det är inte på hållbara satsningar.
              Ni satsar på motorvägar runt Stockholm. Ni satsar på vägar i större
              utsträckning än tidigare. Det håller jag med om. På järnvägen
              är det i stället fråga om en stor minskning av investeringar.
            </seg>
          </u>
          <u>
            <seg>
              Banverket har i år tvingats dra tillbaka och skjuta på framtiden
              71 projekt som man tidigare har investerat i och som vi har planerat
              för.
            </seg>
          </u>
          <u>
            <seg>
              Det innebär försämringar i hela Sverige. Det innebär ökade utsläpp.
              Näringslivet och regionerna från Skåne, västra Götaland, Östergötland
              och upp till Norrbotten kräver att vi gör stora satsningar. Ni
              minskar och skjuter det i stället på en osäker framtid.
            </seg>
          </u>
          <u>
            <seg>
              Jag tycker att det är väldigt olyckligt.
            </seg>
          </u>
          <u>
            <seg>
              Samtidigt stoppar ni klimatskatten på flyget, som vi var på väg
              att införa. Ni minskar klimatinvesteringarna i övrigt. Det är
              en politik som man inte kan tolka på annat sätt än att ni inte
              har förstått allvaret i läget och att det behövs en klimatpolitik
              för framtiden.
            </seg>
          </u>
          <note type="speaker">
            Anf. 41 Näringsminister MAUD OLOFSSON (c) replik:
          </note>
          <u>
            <seg>
              Herr talman! Låt oss hålla oss till sanningen. Vi tog över en
              infrastrukturbudget från Miljöpartiet, Vänsterpartiet och Socialdemokraterna,
              som hade stora hål. Ni hade åkt land och rike runt och lovat det
              ena projektet efter det andra, men ni har inte tillfört några
              pengar. Det är väl inte konstigt om det är 71 projekt som det
              inte finns pengar till när ni inte har budgetsatt dem.
            </seg>
          </u>
          <u>
            <seg>
              Nu ser regeringen till att steg för steg återta den tätposition
              som Sverige måste ha på infrastrukturområdet eftersom vi behöver
              det för tillväxten i vårt land.
            </seg>
          </u>
          <u>
            <seg>
              Vi satsar 1,2 miljarder på infrastrukturen utöver den plan som
              redan ligger. Vad går de till? De går till skötsel och underhåll.
              De går till enskilda vägar för att vi ska kunna ha ett vägnät
              och ett järnvägsnät som fungerar.
            </seg>
          </u>
          <u>
            <seg>
              I varje ekonomi måste man först sköta det man har innan man investerar
              i något nytt.
            </seg>
          </u>
          <u>
            <seg>
              Ni har missat skötsel och underhåll av järnvägsnätet så att vi
              ligger nästan längst ned i hela Europa när det gäller sådana satsningar.
              Det är effekten av den politik som Miljöpartiet förde tillsammans
              med Socialdemokraterna under den förra mandatperioden.
            </seg>
          </u>
          <u>
            <seg>
              Nu tillför vi resurser. Det gör att människor kan åka kollektivt.
              Det är inte rimligt att vi har så stor osäkerhet i järnvägstrafiken
              här i Mälardalen. Det är inte rimligt att människor inte kan ta
              sig fram på vägnätet därför att det har så dålig kvalitet.
            </seg>
          </u>
          <u>
            <seg>
              Jag tycker att Peter Eriksson ska var ärlig och erkänna att ni
              inte tillförde tillräckligt med resurser för att infrastrukturen
              skulle fungera i vårt land. Erkänn det i stället för att vara
              avundsjuk på att vi vidtar de här åtgärderna för att återställa
              det som ni missade under den perioden.
            </seg>
          </u>
          <u>
            <seg>
              Jag tycker att Peter Eriksson ska vara lite glad över det som
              regeringen gör. Jag tror inte att Peter Eriksson hade tänkt sig
              höjda koldioxidskatter när vi tillträdde. Var lite glad över att
              den här regeringen är offensiv i miljöpolitiken.
            </seg>
          </u>
          <note type="speaker">
            Anf. 42 PETER ERIKSSON (mp) replik:
          </note>
          <u>
            <seg>
              Herr talman! Jag är glad över mycket, men inte över den här regeringen.
              Det kan jag lugnt säga.
            </seg>
          </u>
          <u>
            <seg>
              Det är möjligt att Maud Olofsson kan lura några få under kort
              tid. Jag undrar om hon lurar sig själv. Det låter nästan så. Ibland
              kan man prata så trovärdigt att man lurar sig själv.
            </seg>
          </u>
          <u>
            <seg>
              Under den förra mandatperioden lade vi en stor ökning på järnvägsinvesteringen
              över 100 miljarder skulle vi satsa de närmaste 1015 åren. Varje
              år har vi finansierat det i den budget som vi har lagt fram.
            </seg>
          </u>
          <u>
            <seg>
              När nu en borgerlig regering tillträder får Banverket inte längre
              de pengar som behövs i budgeten för nästa år för att man ska klara
              av det här. Det är förfärligt. Vi skulle behöva öka investeringarna
              kraftigt.
            </seg>
          </u>
          <u>
            <seg>
              I den budget som vi lägger fram nu lägger vi ytterligare 10 miljarder
              de närmaste tre åren för järnvägsinvesteringar.
            </seg>
          </u>
          <u>
            <seg>
              Jag kan hålla med om att det var bra att man fick lite mer pengar
              till underhåll. Det behövs. Jag kan ge det erkännandet. Men det
              handlar om några hundra miljoner. Det behövs 100 miljarder i framtiden.
              2010 skär ni ned det till 6,5 i stället för 7,1 som det är 2008.
              Det är förfärligt dåligt.
            </seg>
          </u>
          <note type="speaker">
            Anf. 43 Näringsminister MAUD OLOFSSON (c) replik:
          </note>
          <u>
            <seg>
              Herr talman! Jag är tacksam för det erkännandet.
            </seg>
          </u>
          <u>
            <seg>
              Om man inte sköter det järnvägs- och vägnät som man har får man
              otroligt stora kostnader längre fram. Det är den politik som ni
              har fört tillsammans med Socialdemokraterna. Nu försöker vi återta
              mark och ta hand om det finmaskiga vägnätet, ta hand om det vägnät
              som vi har och se till att järnvägarna fungerar så att människor
              kan komma till jobbet i tid. Det är det vi måste göra.
            </seg>
          </u>
          <u>
            <seg>
              I nästa steg handlar det om investeringar i nya projekt. Jag
              håller med Peter Eriksson om att listan är väldigt lång över alla
              angelägna projekt som behöver göras. Det enda sättet att få pengar
              till det är jobbskaparpolitiken.
            </seg>
          </u>
          <u>
            <seg>
              Om du har brister både i jobbskaparpolitiken och brister när
              du budgeterar för infrastrukturen får man varken infrastruktur
              eller annan välfärd. Jobbskaparpolitiken leder till inkomster
              till landet som i sin tur kan leda till infrastrukturinvesteringar.
              Det här landet är mer än många andra länder beroende av en god
              infrastruktur.
            </seg>
          </u>
          <u>
            <seg>
              Dina brister får du ta ansvar för. Vi gör vad vi kan för att
              steg för steg se till att vi har en infrastruktur i världsklass.
              Det är garantin.
            </seg>
          </u>
          <note type="speaker">
            Anf. 44 Utbildningsminister JAN BJÖRKLUND (fp):
          </note>
          <u>
            <seg>
              Herr talman! 200 000 nya jobb till 2010. Ungefär hälften beror
              på konjunkturen, hälften på den nya politiken. Så ser prognoserna
              ut. Vanliga människors köpkraft ökar i snabb takt under kommande
              år.
            </seg>
          </u>
          <u>
            <seg>
              Wanja Lundby-Wedin kommenterade nyligen svensk ekonomi i ett
              tal inför Transports kongress i Stockholm. Hon var bekymrad över
              att det nu går så bra för Sverige. Enligt TT sade hon så här:
              Eftersom vanliga människors köpkraft ökar nu när skatterna sänks
              för vanligt folk så kommer LO att få svårt att rekrytera medlemmar.
            </seg>
          </u>
          <u>
            <seg>
              Det är naturligtvis sant att de förändringar som sker inte bara
              beror på regeringens politik. Det är sant att vi har glädje av
              en internationell högkonjunktur som djupast beror på globalisering
              och liberalisering.
            </seg>
          </u>
          <u>
            <seg>
              För några år sedan trodde många också många av ledamöterna i
              denna kammare att globaliseringen innebar att vi skulle bli fattigare
              medan kineserna skulle bli rikare. Nu vet vi bättre. Alla tjänar
              på frihandel. Kineserna behöver nu så mycket järnmalm att hela
              Kiruna måste flyttas.
            </seg>
          </u>
          <u>
            <seg>
              När vi summerar prognoserna ser vi att 60 000 av de nya jobb
              som nu uppstår de kommande åren står kvar. De uppstår inte om
              Socialdemokraternas motion bifalls av denna riksdag. 60 000 jobb
              skulle inte komma att uppstå. De skulle ställas utanför dessa
              människor. De som sade i valet att alla ska med hade lämnat 60
              000 människor bakom sig på perrongen.
            </seg>
          </u>
          <u>
            <seg>
              Herr talman! Ska Sverige lyfta, måste skolan lyfta. Skolan ska
              ha höga förväntningar på dem som inte har några förväntningar
              på sig själva. Det är framför allt de barn som kommer från hemmiljöer
              utan studietradition som är betjänta av en skola med kunskapskrav.
              Arbetarklassens egna barn är de stora förlorarna på den socialdemokratiska
              skolpolitik som har förts i Sverige i fyra decennier. En del elever
              behöver hjälp och stöd för att klara kraven och utmaningarna,
              men man hjälper ingen med kravlöshet. Det är socialdemokratins
              enskilt största misslyckande att i samma tidevarv som världen
              går in i kunskapssamhället har Sverige fört en politik som kraftigt
              har sänkt resultaten i det svenska utbildningsväsendet.
            </seg>
          </u>
          <u>
            <seg>
              Låt oss säga som det är. Att skaffa sig kunskaper är som att
              bestiga ett berg. Belöningen, utsikten och självkänslan kommer
              på toppen när man har skaffat sig kunskaperna. Men vägen dit kan
              vara jobbig och ansträngande.
            </seg>
          </u>
          <u>
            <seg>
              Jag möter aldrig någon vuxen som ångrar att han eller hon ansträngde
              sig för mycket i skolan. Jag möter många vuxna som ångrar att
              de inte var mer ambitiösa.
            </seg>
          </u>
          <u>
            <seg>
              Andra partier tror kanske att man kan vinna en och annan ungdomsröst
              på valdagen genom att som Vänsterpartiet lova en läxfri skola
              eller som Socialdemokraterna har lovat att eleverna ska ha makten
              att rösta ned rektorn i skolan. För oss är Sveriges framtid viktigare.
            </seg>
          </u>
          <u>
            <seg>
              Några av de reformer som vi nu genomför under de kommande åren
              är tidigare betyg, tidigare nationella prov och mer speciallärare
              i grundskolan. Syftet är att de som i dag misslyckas ska ha chansen
              att lyckas. Vi ska tidigt upptäcka elever, och vi ska tidigt sätta
              in hjälp och inte vänta till gymnasiets individuella program.
            </seg>
          </u>
          <u>
            <seg>
              Den stora ideologiska striden i dessa frågor handlar just om
              betyg, prov och krav i skolan. Tänk tanken att ni ska lära er
              hoppa höjd. Den fråga som man måste ställa sig är: Blir det lättare
              eller svårare att lära sig hoppa höjd om man avskaffar ribban?
              Det går att hoppa höjd utan ribba, men det uppstår två problem.
              Det första problemet är att om det inte finns någon ribba ser
              man inte hur högt man förväntas hoppa. Det andra problemet är
              att om det inte finns någon ribba märker man inte om man nådde
              målet eller inte när man väl har hoppat.
            </seg>
          </u>
          <u>
            <seg>
              Då säger en del, nämligen vänsterblocket, att om man har en ribba
              i höjdhopp, och om man har kunskapskrav i skolan, kommer några
              att riva och några att bli underkända och att det är synd om dem.
              Låt oss därför avskaffa ribban.
            </seg>
          </u>
          <u>
            <seg>
              Vårt svar på detta är naturligtvis att det inte är roligt att
              riva ribban och att det inte är roligt att bli underkänd. Men
              hjälpen för dem som är underkända ligger i att få mer tid, mer
              hjälp och mer stöd. Man hjälper ingen som är underkänd genom att
              förbjuda ribban. Man hjälper ingen genom att låtsas att ett resultat
              är godkänt när det inte är det.
            </seg>
          </u>
          <u>
            <seg>
              Nya speciallärare utbildas från och med nästa år. En stor läsa-,
              skriva- och räknasatsning på lågstadiet initieras från och med
              nästa år. Den ideologiska diskussionen handlar om kunskapskrav
              i skolan, där några anser att man är elak om man har det. Vi anser
              att det också är en hjälp för eleverna att ha tydliga mål och
              krav. Att ställa krav i skolan är inte att vara elak mot eleverna.
              Att ställa krav i skolan är att bry sig om eleverna.
            </seg>
          </u>
          <u>
            <seg>
              Herr talman! Jag ska berätta om Östberga, ett bostadsområde från
              miljonprogrammets dagar i södra Storstockholm. Mer än hälften
              av invånarna är invandrare. Dubbelt så många har socialbidrag,
              och nära tre gånger så många av 16-åringarna är underkända i skolorna
              som i resten av landet.
            </seg>
          </u>
          <u>
            <seg>
              När Mona Sahlin i tidningen Kupé i somras fick frågan vilka som
              är de tre absolut viktigaste frågorna i Sverige sade hon att en
              av dem är att hindra människor från att äga sitt eget boende i
              miljonprogramsområdena, att själva ta över och äga sina lägenheter.
            </seg>
          </u>
          <u>
            <seg>
              Nu råkar det vara så att just i Östberga finns det 14 inlämnade
              ansökningar för att bilda bostadsrättsföreningar bland de boende.
              Invandrarna vill ta över och själva äga över 1 000 lägenheter
              i detta område. Mona Sahlin anser att det är en av Sveriges i
              dag tre viktigaste frågor att stoppa dessa invandrare från att
              göra detta. Jag undrar: Varför?
            </seg>
          </u>
          <u>
            <seg>
              I Östberga frågar man inte efter de nya 15 miljarder i projektbidrag
              som Mona Sahlin vill dela ut. I Östberga frågar man efter att
              få äga sitt boende.
            </seg>
          </u>
          <u>
            <seg>
              Det var liberaler och socialdemokrater som en gång i tiden skapade
              den så kallade egnahemsrörelsen. 1923 startades HSB av Socialdemokraterna,
              en organisation som skulle uppmuntra vanliga människor, vanliga
              arbetare och fattiga människor, att själva äga sitt boende. Varför?
              Jo, därför att fördelarna med att äga var många, ansåg man. Den
              som äger sin bostad bestämmer mer själv än den som hyr av någon
              annan. Att äga sin bostad ger en familj ett ekonomiskt och socialt
              oberoende i längden. Och det är ofta lätt att se skillnad på trygghet
              och den yttre miljön. Det som man äger vårdar man.
            </seg>
          </u>
          <u>
            <seg>
              Medan Hjalmar Branting och Per Albin Hansson agiterade för att
              också mindre bemedlade hyresgäster skulle ges chansen att äga
              ett eget hem, anser Mona Sahlin att det är en av Sveriges tre
              viktigaste frågor i dag att förhindra att invandrarna får äga
              sina egna bostäder. Det är, herr talman, fullständigt obegripligt.
            </seg>
          </u>
          <u>
            <seg>
              Herr talman! Låt mig till slut granska några av oppositionens
              alternativ till regeringens förslag i den budgetprocess som nu
              ligger framför oss. Jag ska börja med ett citat:
            </seg>
          </u>
          <u>
            <seg>
              Ideologi är inte detsamma som ersättningsnivåer, utan att utveckla
              och förstärka Sverige. Det gör inte stora delar av LO och definitivt
              inte Vänsterpartiet.
            </seg>
          </u>
          <u>
            <seg>
              Den som skriver detta är Mona Sahlin. Hon skrev det i en artikel
              i tidningen Moderna Tider under de år som hon var ute ur politiken
              på 1990-talet. Det är en klartext som skulle kunna sägas precis
              lika väl i dag. Det är detta som är så förvånande, tycker jag.
              Jag tror att så många socialdemokrater innerst inne inser att
              mycket av den politik som nu förs egentligen är rätt för Sverige.
              Men ni törs inte säga det eftersom ni har piskat upp så många
              stämningar i er egen rörelse. Och ni socialdemokrater är också
              rädda för att om ni säger sådant här röstar era väljare på Lars
              Ohly i stället.
            </seg>
          </u>
          <u>
            <seg>
              Kjell-Olof Feldt skrev sanningen om vad som borde ha gjorts i
              en bok efter att han avgått. Göran Persson hyllar nu konsultbranschen.
              Så lät det minsann inte tidigare då han var statsminister. Anna-Greta
              Leijon ni vet hon som avgick och blev direktör på Skansen gjorde
              tydliga uttalanden efter att hon hade avgått om vad som borde
              göras i Sverige.
            </seg>
          </u>
          <u>
            <seg>
              Jag såg Miljöpartiets gruppledare med ett leende på läpparna
              berätta om de åtgärder som Pär Nuder ville driva igenom under
              den förra mandatperioden men inte fick och som han nu skäller
              på oss för när vi gör det.
            </seg>
          </u>
          <u>
            <seg>
              Jag tror att ni vet att mycket av det som vi gör är rätt för
              Sverige. Men frågan är: Varför är det så att ni socialdemokrater
              säger sanningen först i era memoarer? Ni säger sanningen först
              när ni är ute ur politiken. Ni vågar säga sanningen först när
              ni hamnar på Skansen.
            </seg>
          </u>
          <note type="speaker">
            Anf. 45 MONA SAHLIN (s) replik:
          </note>
          <u>
            <seg>
              Herr talman! Det är otroligt vad fixerade ni är vid socialdemokrater
              och vad vi socialdemokrater har sagt och gjort och tycker och
              tänker utan att ägna någon reflexion över den faktiska innebörden
              i vad vi säger. Jag tycker att det är fascinerande att det en
              gång i tiden fanns ett folkparti som förstod vikten av 80 procent
              i våra trygghetsförsäkringar, en bra och säker inkomsttrygghet
              så att människor vågade, ville och kunde ställa om. En gång i
              tiden fanns det ett sådant folkparti. Och här står Jan Björklund
              i dag och låtsas som om en försämrad a-kassa och en försämrad
              sjukförsäkring är det som är drivkrafter för jobb. Det är så ohistoriskt,
              och jag beklagar oerhört mycket att den, som jag tycker, passionerade
              allians för försvaret av trygghetssystemen som socialdemokratin
              och Folkpartiet en gång hade är borta.
            </seg>
          </u>
          <u>
            <seg>
              Sedan trodde jag knappt mina öron. Vad sade Jan Björklund här
              alldeles nyss? Han sade: Varför ska vi hindra invandrarna från
              att äga bostäder? Jan Björklund som är Stockholmspolitiker vet
              mycket väl vilka hyreslägenheter som nu går ut till försäljning.
              Det är hyreslägenheterna i innerstan där det snart är ett reservat
              bara för dem som har resurser och möjligheter att köpa och äga
              sin bostadsrätt.
            </seg>
          </u>
          <u>
            <seg>
              Jag vill stå upp för valfrihet, Jan Björklund! Det ska finnas
              hyreslägenheter, bostadsrätter och egnahem, precis det som socialdemokratin
              i alla tider har velat stå för.
            </seg>
          </u>
          <u>
            <seg>
              Jag har läst att du tycker att jag är en hycklare som står för
              dubbelmoral eftersom jag själv inte bor i hyreslägenhet och vi
              ändå står här och försvarar att hyreslägenheterna måste kunna
              finnas kvar.
            </seg>
          </u>
          <u>
            <seg>
              Jag ska berätta en sak för Jan Björklund: Också jag var ung en
              gång i tiden, men det är länge sedan. Då flyttade jag hemifrån
              till en hyreslägenhet.
            </seg>
          </u>
          <u>
            <seg>
              Jag ska också avslöja en annan sak: Jag har barn som är unga
              och som flyttar till en hyreslägenhet. Den rätten vill jag att
              också fler ska ha. Det är valfrihet, Jan Björklund!
            </seg>
          </u>
          <note type="speaker">
            Anf. 46 Utbildningsminister JAN BJÖRKLUND (fp) replik:
          </note>
          <u>
            <seg>
              Herr talman! Precis, Mona Sahlin! En blandning av olika upplåtelseformer
              är mycket bra. Men det som är problemet i miljonprogramsområdena
              är att det inte finns en sådan blandning där.
            </seg>
          </u>
          <u>
            <seg>
              Jag ställde en fråga om Östberga. Där finns det nu konkret 1
              000 lägenheter som de invandrare naturligtvis också en del svenskar
              som bor där vill ta över och själva äga. Området är ett miljonprogramsområde
              med en socioekonomisk struktur som är mycket svag. Men man vill
              äga själv.
            </seg>
          </u>
          <u>
            <seg>
              Ditt alternativ är att ösa 15 miljarder i projektbidrag över
              det här området och andra områden. Men det är inte vad de här
              människorna frågar efter. De vill själva äga bostäderna.
            </seg>
          </u>
          <u>
            <seg>
              Prata gärna om allting annat, men ta också gärna upp det jag
              frågade om: Varför är det fel att människorna själva ska få äga?
            </seg>
          </u>
          <note type="speaker">
            Anf. 47 MONA SAHLIN (s) replik:
          </note>
          <u>
            <seg>
              Herr talman! Den socialdemokratiska regeringen, som jag för drygt
              ett år satt med i, accepterade ett antal fall där det handlade
              om att omvandla hyreslägenheter till bostadsrätter i miljonprogramsområdena
              för att det skulle bli valfrihet och flera olika upplåtelseformer.
            </seg>
          </u>
          <u>
            <seg>
              Därom råder inte den politiska striden. Den politiska striden
              råder om att man omvandlar innerstaden i våra storstäder, framför
              allt i Stockholm, till reservat för dem som har råd att hosta
              upp miljonbelopp och gör det omöjligt att bygga upp något slags
              integration också i innerstaden.
            </seg>
          </u>
          <u>
            <seg>
              Ska vi ta i hand på att vi försöker få till stånd flera olika
              upplåtelseformer i Rinkeby och Östberga och också på Östermalm?
              Vågar Jan Björklund det? Då står vi nämligen upp för en bostadspolitik
              värd namnet. Eller handlar det bara om att ge möjligheter för
              dem som har råd att köpa i innerstaden?
            </seg>
          </u>
          <note type="speaker">
            Anf. 48 Utbildningsminister JAN BJÖRKLUND (fp) replik:
          </note>
          <u>
            <seg>
              Herr talman! Jag uppfattar att Mona Sahlin sade att Socialdemokraterna
              är helt för att invandrarna i Östberga ska få köpa. Det är en
              nyhet; det kan jag berätta för närvarande journalister. Den förra
              regeringen stoppade ju det 2002 just i Östberga. Det vet Mona
              Sahlin. Det var ju en av de stora frågorna i valrörelsen i regionen.
            </seg>
          </u>
          <u>
            <seg>
              När var det egentligen, Mona Sahlin, som Socialdemokraterna kom
              att överge arbetslinjen? Det funderar jag på.
            </seg>
          </u>
          <u>
            <seg>
              Den som är vuxen men allvarligt sjuk ska naturligtvis ha rätt
              att bli försörjd av samhället. Vi har en 80-procentsnivå i sjukersättningen.
              Men den som är arbetsför har ett ansvar att själv försörja sig.
              Det är den politiken vi nu håller på att genomföra. Alla kan inte,
              Mona Sahlin, leva på bidrag, men alla kan bidra med något!
            </seg>
          </u>
          <note type="speaker">
            Anf. 49 LARS OHLY (v) replik:
          </note>
          <u>
            <seg>
              Herr talman! Låt mig börja med att hälsa Jan Björklund välkommen
              till den första partiledardebatten. Jag ser fram emot framtida
              debatter hårda men sjysta, precis som de vi en gång hade i Stockholms
              kommunfullmäktige. Jag tror att du kommer att leva upp till det
              ifall jag känner dig rätt.
            </seg>
          </u>
          <note type="speaker">
            (Utbildningsminister JAN BJÖRKLUND (fp):
          </note>
          <note>
            Sjyst av dig!)
          </note>
          <u>
            <seg>
              Den stora ideologiska skillnaden, sade Jan Björklund, går mellan
              dem som vill ha läxfri skola och dem som ser kunskap som viktigt.
              Det är inte sant! Den stora ideologiska skillnaden är att vi nu
              för första gången i modern tid har en regering som har ambitionen
              att sänka utbildningsnivån totalt sett i samhället. Det är skrämmande.
            </seg>
          </u>
          <u>
            <seg>
              Utbildning och kunskap är aldrig tunga bördor att bära. För ett
              samhälle, liksom för individer, är kunskap det allra viktigaste
              man kan få med sig. Det är inte någonting som man bara får när
              man är barn eller ung. Man måste alltid sträva efter att skaffa
              sig ny kunskap och mer vetande som underlättar för en ny arbetsmarknad
              men också när det gäller att vara en aktiv medborgare.
            </seg>
          </u>
          <u>
            <seg>
              Hur kan jag då påstå att den här regeringen faktiskt har ambitionen
              att sänka utbildningsnivån? Jo, på område efter område lever ni
              upp till det.
            </seg>
          </u>
          <u>
            <seg>
              Yrkesinriktade program ska ha mindre av teoretiska ämnen. Man
              ska ge färre högskolebehörighet genom gymnasieutbildningen. Kommunal
              vuxenutbildning minskar. Ni har skurit ned med en tredjedel, och
              många kommuner har skurit ned ännu mer än så. Arbetsmarknadsutbildningarna
              minskar. Den regel som gav dem som varit ute i arbetslivet möjlighet
              att få meritvärde för det vid ansökan till högskolan har ni tagit
              bort. Ni har minskat antalet högskoleplatser.
            </seg>
          </u>
          <u>
            <seg>
              Ni har alltså gjort det svårare att ändra de tidiga livsvalen.
              Er politik skulle mycket väl kunna sammanfattas med Blå Tåget
              som en gång sjöng om att utbildningspolitikens uppgift var att
              föra var och en till hans rätta fålla. Det är en politik som sänker
              ambitionen för utbildningen totalt sett i samhället. Det är en
              kunskapsfientlig politik som ni står för, Jan Björklund!
            </seg>
          </u>
          <note type="speaker">
            Anf. 50 Utbildningsminister JAN BJÖRKLUND (fp) replik:
          </note>
          <u>
            <seg>
              Herr talman! Jag noterar att det stora oppositionspartiet har
              insett att den gamla skolpolitiken inte var bra. Men vad den nya
              ledningen i Socialdemokraterna gång på gång har sagt är väl att
              om det är något som de vill ompröva så är det utbildningspolitiken.
              Det är välkommet. Vi får se var det landar.
            </seg>
          </u>
          <u>
            <seg>
              Lars Ohly vill inte ompröva någonting. Allt har varit bra. Men
              om man något granskar resultaten av den utbildningspolitik som
              har förts i Sverige märker man att det inte riktigt ser ut så.
              Sverige sjunker i resultattabellen det gäller i stort sett alla
              ämneskunskaper jämfört med andra länder och jämfört med vad vi
              förr presterade.
            </seg>
          </u>
          <u>
            <seg>
              Allt färre vill nu bli lärare i Sverige. Gymnasiet i Sverige
              har den högsta utslagningsfrekvensen i hela den industrialiserade
              världen. Man talar om drop outs , det vill säga om elever som
              hoppar av gymnasiet och även elever som i och för sig går färdigt
              men som blir underkända. Det är knappt 40 procent av varje årskull
              som är drop outs i den svenska gymnasieskolan. Det är den högsta
              siffran i den industrialiserade världen.
            </seg>
          </u>
          <u>
            <seg>
              Detta är ett resultat av vänsterblockets skolpolitik. Jag antar
              att det på några punkter hade varit ännu värre om Vänsterpartiet
              självt fått bestämma.
            </seg>
          </u>
          <u>
            <seg>
              Det intressanta i sammanhanget eftersom du, Lars Ohly, tar upp
              gymnasieskolan är att få höra vilken syn på yrkesutbildningar
              ni i Vänsterpartiet ett gammalt arbetarparti, ett gammalt industriarbetarparti
              har. Du säger att vi nu lägger om politiken så att vi byter ut
              en del teoretiska inslag på yrkesutbildningar för att i stället
              satsa på yrkesinslagen i utbildningarna. Det beskriver du som
              en kravsänkning. Men det är en väldigt nedvärderande syn på yrkesämnen
              och yrkesinslag i utbildningarna.
            </seg>
          </u>
          <u>
            <seg>
              Jag förstår inte hur ni när vi nu lyfter kvaliteten på yrkesinslagen
              och yrkesambitionerna och när vi lyfter kvaliteten i yrkesutbildningen
              kan beskriva det som en sänkning av ambitionsnivån. Hur kan ni
              från vänsterblockets sida ha en så nedvärderande syn på yrkesutbildningarna?
            </seg>
          </u>
          <note type="speaker">
            Anf. 51 LARS OHLY (v) replik:
          </note>
          <u>
            <seg>
              Herr talman! Ja, det är just det som det handlar om. Ni sänker
              ambitionen när det gäller att fler ska lära sig mer. Ni tycker
              att det räcker med att lära sig mindre. Det är en mycket märklig
              syn på den framtida arbetsmarknaden. Industriarbetarjobb i dag
              och i morgon ser inte ut som de såg ut i går. De kräver gymnasial
              utbildning och ofta också högskoleutbildning. Det är en helt ny
              arbetsmarknad.
            </seg>
          </u>
          <u>
            <seg>
              Kunskap är aldrig fel. Därför ska man inte sänka ambitionsnivån,
              utan man ska höja den. Kunskap till fler måste vara parollen.
              Då är det viktigt att inte försvåra för dem som vill ompröva sina
              tidigare livsval, som vill ha möjligheten att ha öppna dörrar
              och faktiskt göra någonting annat än det som de bestämde när de
              var 15 eller 16 år.
            </seg>
          </u>
          <u>
            <seg>
              Ni vill att skomakaren ska bli vid sin läst. Det är en gammaldags
              klasspolitik!
            </seg>
          </u>
          <u>
            <seg>
              När folkskolan infördes i Sverige sade patronerna och bönderna:
              Våra anställda behöver inte lära sig att läsa och skriva. Våra
              drängar behöver inte kunna det, för de ska bara mjölka korna.
              De behöver inte läsa någon instruktionsbok.
            </seg>
          </u>
          <u>
            <seg>
              Du har samma syn på utbildning som de patronerna och bönderna
              hade när du säger att morgondagens arbetare inte behöver mycket
              kunskap.
            </seg>
          </u>
          <note type="speaker">
            Anf. 52 Utbildningsminister JAN BJÖRKLUND (fp) replik:
          </note>
          <u>
            <seg>
              Herr talman! Det är tvärtom. Den skolpolitik som förts i årtionden
              har inte lyckats bryta några klassklyftor. Det beror på följande:
              Om skolan inte har krav hamnar de mest illa till som inte heller
              har krav på sig hemifrån.
            </seg>
          </u>
          <u>
            <seg>
              Det finns en massa barn i Sverige som varje morgon vaknar med
              föräldrar som har mycket höga ambitioner för dem i skolan. Föräldrarna
              pushar och läser läxor med barnen. De kollar och följer upp. Ofta
              har föräldrarna själva en omfattande studiebakgrund. De här barnen
              kommer att klara sig i alla skolsystem.
            </seg>
          </u>
          <u>
            <seg>
              Det är de andra barnen jag talar om de barn som växer upp i hem
              där det inte finns någon studietradition. Det är de barn som växer
              upp i hem där det inte finns föräldrar som har höga krav på betyg
              och resultat och på prov och annat en del föräldrar har inte ens
              vare sig ork eller förmåga att hjälpa barnen med läxorna som jag
              talar om.
            </seg>
          </u>
          <u>
            <seg>
              Om skolan inte har förväntningar på de barnen är det ingen som
              har det. Det är alltså på de här barnen som skolan måste ha höga
              krav och höga förväntningar.
            </seg>
          </u>
          <u>
            <seg>
              Er skolpolitik har bibehållit klassklyftor. Vår skolpolitik kommer
              att möjliggöra klassresor och bryta klassklyftor.
            </seg>
          </u>
          <note type="speaker">
            Anf. 53 PETER ERIKSSON (mp) replik:
          </note>
          <u>
            <seg>
              Herr talman! Vi från Miljöpartiets sida försöker ha en politik
              för nya livschanser. De som Jan Björklund talade om tidigare och
              som inte har lyckats perfekt i till exempel gymnasieskolan ska
              få en ny chans. Det som jag tycker är en tråkig sak med den borgerliga
              regeringen är att man har tryckt ut, tagit bort, skurit ned och
              lagt ned mycket av till exempel komvuxutbildningarna. Det finns
              andra problem som handlar om den högre utbildningen och som gör
              att färre får en ny chans och vågar ta en ny chans, och det är
              att man inte ställer upp på det löfte som gavs i valrörelsen om
              att höja ersättningen till studenterna, studiemedlen.
            </seg>
          </u>
          <u>
            <seg>
              Det här är en viktig fråga därför att fler och fler, en majoritet
              av dem som är studenter vid svenska universitet och högskolor,
              i dag känner att de måste arbeta för att kunna få ihop inkomsterna
              för att över huvud taget kunna studera. Samtidigt har man inte
              tid att sköta studierna på ett bra sätt.
            </seg>
          </u>
          <u>
            <seg>
              Denna politik har lett till att universiteten i dag inte får
              alla platser utnyttjade. Man drar tillbaka över 1 miljard kronor.
              Det som skulle vara satsningar till universiteten blir nu neddragningar
              i anslagen netto till universitet och högskolor i Sverige. Jag
              tror inte att det leder till en bättre konkurrenskraft och till
              att fler vågar satsa på högre utbildningar.
            </seg>
          </u>
          <u>
            <seg>
              När ska ni infria löftet om att satsa på universiteten och höja
              studiemedlen till studenterna?
            </seg>
          </u>
          <note type="speaker">
            Anf. 54 Utbildningsminister JAN BJÖRKLUND (fp) replik:
          </note>
          <u>
            <seg>
              Herr talman! Peter Eriksson ser det som ett stort problem att
              så många unga nu får jobb, att de inte just nu vill gå i högskolan.
              Jag ser inte det som ett problem. Ansökningsvolymen beträffande
              högskolan och vuxenutbildningen kommer alltid att variera med
              konjunkturen. Där skiljer det från grundskolan, där har vi de
              elever vi har. Men när man kommer upp över 20-årsåldern påverkar
              läget på arbetsmarknaden hur många som för tillfället vill studera.
              Det är helt naturligt, och så är det oavsett vem som styr.
            </seg>
          </u>
          <u>
            <seg>
              Just nu har vi en högkonjunktur. Den politik vi för skapar ytterligare
              jobbchanser, och många ungdomar får jobb. Då minskar söktrycket.
              Det har inte ett dugg att göra med studiemedlen. Studiemedlen
              är desamma nu som de var innan. Det är inte någon förändring i
              de systemen som orsakar detta. Det är att ungdomarna får jobb,
              och det ska vi vara glada för i stället för att många av dem ska
              behöva gå ut i arbetslöshet.
            </seg>
          </u>
          <u>
            <seg>
              Vuxenutbildningen har tagits upp gång på gång. Låt mig säga att
              det nu sker en neddragning från förra året med i storleksordningen
              10 00011 000 platser. Det är från 90 000 till 80 000 platser.
              Det låter som om komvux läggs ned när ni pratar, men det är en
              minskning med 1314 procent. Det är en mindre neddragning än den
              som Miljöpartiet och Socialdemokraterna gjorde 2003 och en mindre
              neddragning än den ni gjorde 2004. Då drog ni ned mer båda de
              här åren vart för sig än vad vi gör nu.
            </seg>
          </u>
          <u>
            <seg>
              Anledningen till att ni gjorde det var densamma: Konjunkturen
              gick bra, fler fick jobb, trycket minskade. Det är av samma skäl
              som vi gör det nu. Ni försöker säga att vi avskyr komvux. Så är
              det naturligtvis inte. Vi anpassar komvux efter konjunkturen.
              Skulle arbetslösheten öka igen, då måste man tillföra nya platser
              till komvux. Så enkelt är det.
            </seg>
          </u>
          <note type="speaker">
            Anf. 55 PETER ERIKSSON (mp) replik:
          </note>
          <u>
            <seg>
              Herr talman! Jag ställde två frågor, men Jan Björklund valde
              att inte svara på någon av dem. När ska ni infria löftet om mer
              studiemedel för studenterna i Sverige? När får universiteten och
              högskolorna mer pengar i stället för reella nedskärningar, som
              det faktiskt blir i och med den budget som ni lagt fram nu?
            </seg>
          </u>
          <u>
            <seg>
              Jag tycker att det här är viktiga frågor. Det tyckte också tre
              av fyra borgerliga partier före valet. Men nu helt plötsligt är
              de inte det. Jag vet att många studenter, precis som på min tid,
              får leva på nudlar. Inte nog med det, många tvingas i dag att
              arbeta också. Långsiktigt är det inte bra om man måste jobba halvtid
              för att klara studier på heltid. Därför blir inte koncentrationen
              tillräckligt god. Då får man inte tillräckligt goda studieresultat.
              Det kommer att långsiktigt skada Sverige som en konkurrenskraftig
              stat som utvecklar forskning och utbildning.
            </seg>
          </u>
          <note type="speaker">
            Anf. 56 Utbildningsminister JAN BJÖRKLUND (fp) replik:
          </note>
          <u>
            <seg>
              Herr talman! Satsningen på högskolan per student ökar nästa år.
              Samtidigt är det så som Peter Eriksson säger att färre just nu
              söker så att det blir färre studenter totalt sett. Men satsningen
              per student ökar från statens sida nästa år.
            </seg>
          </u>
          <u>
            <seg>
              När det gäller studiemedel har vi sagt att åtagandena ska infrias
              under mandatperioden. Det tillsätts nu en studiesocial utredning.
              Det har gått ett år på mandatperioden. Vi sade före valet att
              det ska ske en höjning under mandatperioden, och vi kommer att
              stå för de löften vi har givit. Men det kom inte nu första året,
              det är rätt.
            </seg>
          </u>
          <u>
            <seg>
              Miljöpartiets syn på utbildning är intressant, tycker jag. När
              det kommer till frågorna om kunskapskrav och kunskapskontroll
              har ni samma inställning som de övriga partierna. Väldigt många
              ungdomar som går ut ur vår skola misslyckas därför att de inte
              når målen, och ni är inte ett dugg intresserade av att hitta metoder,
              resurser eller kontrollinstrument för att identifiera dessa elever
              och ge dem stöd. Precis som de andra pratar ni om de ekonomiska
              förutsättningarna för skolan, och de är i och för sig viktiga.
              Men alla de Wärnerssonpengar och Perssonpengar och allt annat
              ni har öst över skolan har inte hjälpt. Resultaten har sjunkit.
              Det behövs någonting mer än ekonomiska resurser för att lösa svenska
              skolans problem.
            </seg>
          </u>
          <note type="speaker">
            Anf. 57 Socialminister GÖRAN HÄGGLUND (kd):
          </note>
          <u>
            <seg>
              Herr talman! Den här debatten har som en naturlig utgångspunkt
              förstås budgetpropositionen och de förslag som har kommit från
              oppositionens olika partier. Jag tänkte ändå börja någon annanstans.
              Jag vill börja här i Stockholms innerstad natten till lördagen
              för två veckor sedan. Jag tror att det är få som inte har blivit
              illa berörda av den tragiska händelsen när en pojke på knappt
              17 år miste livet. Beskrivningar och bilder tränger sig på. Det
              har varit svårt att hålla tillbaka upprördhet och sorg.
            </seg>
          </u>
          <u>
            <seg>
              Jag har själv två tonårssöner, och det är självklart att sådana
              här händelser skakar om. Man tänker att det kunde ha handlat om
              mina barn. Det kan vara mina barn som det handlar om nästa gång.
              Så tror jag att nästan vi alla tänker.
            </seg>
          </u>
          <u>
            <seg>
              Det som har hänt är närmast ofattbart. Ändå är inte det här någonting
              alldeles unikt, tyvärr. Det här är någonting som förekommer och
              som inte alltid får det utrymme som just det här fallet har fått.
              Men det är någonting som ändå pekar på att allt inte står riktigt
              väl till.
            </seg>
          </u>
          <u>
            <seg>
              Vi måste jobba för ett sjystare Sverige, ett Sverige där våra
              ungdomar kan gå trygga om natten, där unga tjejer inte behöver
              känna fruktan för att bli våldtagna eller överfallna, där äldre
              människor vågar gå ut på gatorna också när mörkret har fallit.
            </seg>
          </u>
          <u>
            <seg>
              Vi som politiker kan inte genom ett klubbslag avskaffa våldet
              eller trakasserier av olika slag. Om det ändå vore så enkelt!
              Men från politiskt håll kan vi dra vårt strå till stacken för
              att skapa ett medmänskligare Sverige, ett Sverige som är lite
              varmare, lite vänligare.
            </seg>
          </u>
          <u>
            <seg>
              Vi behöver göra det i samspel med föräldrar som tar ansvar för
              sina barn, så att vi som vuxna finns med i större utsträckning
              där barn och ungdomar rör sig, att vi är med som normbildare,
              som personer att samtala med, som vägledare. Det handlar om kontakter
              med det civila samhället, olika föreningar som gör fantastiska
              insatser på gatorna på många håll runt om i Sverige. En vanlig
              fredagskväll går många föräldrar ute och vandrar för att skapa
              lugn och för att ungdomar ska ha någon vuxen att tala med.
            </seg>
          </u>
          <u>
            <seg>
              En del kan göras lagstiftningsvägen. Vi ska ha tydligare lagar,
              men ju längre man väntar, desto hårdare tag krävs. Ju tidigare
              man kan gripa in, ju mer vi kan arbeta för att skapa trygga uppväxtförhållanden
              för våra barn, desto mildare insatser behöver göras och desto
              bättre blir vårt samhälle.
            </seg>
          </u>
          <u>
            <seg>
              Vi kristdemokrater har under flera år drivit frågan om en så
              kallad civilkuragelag, en lagstiftning som skulle göra oss som
              medmänniskor skyldiga att gripa in när en människa befinner sig
              i nöd. Det skulle vara en signal om att vi inte godtar kränkningar,
              en signal om att vi alla borde gripa in, att inte titta bort när
              någonting inträffar, att vi efter graden av vår förmåga ska agera,
              kanske bara slå larm när någon råkar illa ut, en signal om att
              vi bryr oss om varandra.
            </seg>
          </u>
          <u>
            <seg>
              Herr talman! Vi sätter kurs mot ett sjystare Sverige, ett Sverige
              där människor både får och förväntas ta ansvar. Alla ska göra
              rätt för sig, brukade vi säga förr i tiden. Och det är en självklar
              och viktig utgångspunkt för vårt välfärdssamhälle också i dag.
              Man ska göra rätt för sig.
            </seg>
          </u>
          <u>
            <seg>
              Vi ser nu att löntagarna blir fler och de som tvingas till ett
              bidrag blir färre. Den öppna arbetslösheten är i dag nere på drygt
              3 procent. Det är, som har understrukits här flera gånger, inte
              enbart regeringens förtjänst. Men vi har bidragit genom en lång
              rad beslut som gör att ytterligare en människa får ge sig i väg
              och möta arbetsgivaren för första gången, får hälsa på sina arbetskamrater
              och ingå i en arbetsgemenskap.
            </seg>
          </u>
          <u>
            <seg>
              Kanske är det så att 60 000 människor genom regeringens politik
              ytterligare har blivit delaktiga i arbetslivet. Det är enormt
              betydelsefullt. Men det innebär också att med en annan politik
              hade det varit 60 000 färre, 60 000 ytterligare som hade varit
              hemma. Insatserna spelar en roll.
            </seg>
          </u>
          <u>
            <seg>
              Låt oss inte glömma bort att vi för bara några år sedan talade
              om det som kallas jobless growth . Nya jobb är inte självklara
              ens i högkonjunktur. Därför har vi också vidtagit särskilda åtgärder
              för dem som står ganska långt från arbetsmarknaden. Det är de
              som inte står först i kön för arbetsgivaren att anställa.
            </seg>
          </u>
          <u>
            <seg>
              Herr talman! Alliansen står för valfrihet. Det är en fråga om
              värderingar och människosyn. Människor bör få styra och ställa
              över sina egna liv i större utsträckning. Sedan 90-talet har det
              gällt skolan och förskolan. Nu går vi vidare när det gäller valfrihet
              i äldreomsorgen, handikappomsorgen och omsorgen om de minsta barnen.
            </seg>
          </u>
          <u>
            <seg>
              Under år 2008 införs vårdnadsbidrag och jämställdhetsbonus. Småbarnsföräldrar
              får bättre möjlighet att själva styra sin egen vardag samtidigt
              som vi uppmuntrar jämställdhet.
            </seg>
          </u>
          <u>
            <seg>
              I den här frågan möter jag ett massivt stöd hos landets småbarnsföräldrar.
              De vill bestämma mer själva för att de tror sig och det är väl
              inte så udda veta mer om vad deras barn behöver än vad vi som
              politiker gör. De vill ha mer tid tillsammans med barnen när de
              är små.
            </seg>
          </u>
          <u>
            <seg>
              Herr talman! Samtidigt som alliansen för en ansvarsfull ekonomisk
              politik gör vi satsningar på centrala välfärdsområden. Det är
              glädjande att vi under året kommer att kunna presentera en stor
              tandvårdsreform. Syftet är enkelt. Det ska bli billigare att gå
              till tandläkaren, särskilt för den som har väldigt stora kostnader
              för behandling.
            </seg>
          </u>
          <u>
            <seg>
              Det handlar om ett högkostnadsskydd. Men det handlar också om
              en tandvårdscheck för att stimulera till regelbundna besök hos
              tandläkaren. Totalt planerar vi att satsa omkring 3 miljarder
              kronor extra. Vi tar krafttag för att fler ska få råd med en god
              tandvård även om de har små ekonomiska resurser.
            </seg>
          </u>
          <u>
            <seg>
              Vi arbetar med en reformering av psykiatrin. Det är någonting
              som har pågått länge men som har tagit alldeles för lång tid.
              Efter många år av försummelser är vår uppgift att på så kort tid
              som möjligt ta igen det som har förlorats under en lång följd
              av år. Här talar vi om väldigt många av de allra sköraste personerna
              i vårt samhälle.
            </seg>
          </u>
          <u>
            <seg>
              Herr talman! Att bygga ett samhälle där alla kan åldras i trygghet
              och värdighet är ett av regeringens allra mest angelägna mål.
              Vi har vidtagit en lång rad åtgärder som stärker kvaliteten och
              utvecklingen inom äldreomsorgen.
            </seg>
          </u>
          <u>
            <seg>
              Det handlar om statligt stöd för bidrag till kommuner, stöd till
              byggande av äldreboenden, kvalitetsindikatorer för att göra bättre
              kvalitetsjämförelser, brukarundersökningar som ger de äldre ett
              större inflytande, användning av ny teknik och ökade satsningar
              på forskning. Ambitionerna är höga, och väldigt mycket görs. Ytterligare
              kommer att göras för att förbättra bostadsförsörjningen och valfriheten
              för våra äldre.
            </seg>
          </u>
          <u>
            <seg>
              Regeringen planerar också att komma med ett av de beslut som
              jag tror är det allra viktigaste vi kommer att fatta under mandatperioden.
              Jag talar om en värdighetsgaranti inom äldreomsorgen. Alla äldre
              ska kunna känna trygghet inför den situation där man inte längre
              klarar sig fullt ut själv. Man ska bemötas med värdighet och respekt.
              Vi kommer att sätta på pränt att alla äldre har rätt till en omsorg
              med värdighet.
            </seg>
          </u>
          <u>
            <seg>
              Herr talman! Oppositionen har under den här debatten och tidigare
              som sig bör riktat kritik mot regeringens budget. Det är just
              vad vänsterblocket bör göra, att sitta i opposition. Jag tycker
              dock att ett par kommentarer är på plats i det här sammanhanget.
            </seg>
          </u>
          <u>
            <seg>
              En del rör ersättningsnivåerna. Oppositionen säger att vi försämrar
              för sjukskrivna. Jag tycker att förbättrar är en bättre beskrivning.
              Oppositionen säger inte ett enda ord om det som de själva under
              en lång följd av år försummade. Det är miljardsatsningar på förebyggande
              arbete och rehabilitering.
            </seg>
          </u>
          <u>
            <seg>
              Vi betalar inte bara ut bidrag till passivitet och lämnar människor
              vind för våg, utan vi förbättrar vägarna tillbaka för dem som
              är sjukskrivna. Man säger inte ett ord från oppositionens sida
              om att många i stället för förtidspension på 64 procent får 75
              procents sjukersättning och en väg tillbaka till arbetslivet.
            </seg>
          </u>
          <u>
            <seg>
              När det gäller a-kassan tål det att framhållas att vi nu sänker
              avgiften till a-kassan. När den höjdes för ett år sedan var det
              ett himla väsen. När vi nu sänker den hörs absolut ingenting.
            </seg>
          </u>
          <u>
            <seg>
              Herr talman! Alliansen presenterar en budget som visar vägen
              mot ett Sverige där löntagarna blir fler och de som är beroende
              av bidrag blir färre.
            </seg>
          </u>
          <note type="speaker">
            Anf. 58 MONA SAHLIN (s) replik:
          </note>
          <u>
            <seg>
              Herr talman! Jag skulle vilja göra ett instämmande, ett konstaterande
              och ställa en fråga.
            </seg>
          </u>
          <u>
            <seg>
              Instämmandet är förstås på inledningen i Göran Hägglunds tal
              om ett sjystare Sverige, ett behov av fler närvarande vuxna och
              fler som vågar ta ansvar också för andra och inte bara sina egna
              barn. Jag vill ge all eloge till det. Där tror jag att vi alla
              både partier och folkrörelser har mycket att göra som vi måste
              bidra med.
            </seg>
          </u>
          <u>
            <seg>
              Konstaterandet handlar om det som Göran Hägglund sade om att
              löntagarna blir fler och att de som lever på bidrag blir färre.
              Stämmer det när långtidsarbetslösheten faktiskt ökar? Är det inte
              så att de som står utanför får en tydlig skillnad? De får en tuffare
              ekonomi.
            </seg>
          </u>
          <u>
            <seg>
              Enligt era egna beräkningar kommer de som lever i utanförskap
              att vara lika många vid slutet av mandatperioden som de var när
              den började. Skillnaden är att de blir fattigare.
            </seg>
          </u>
          <u>
            <seg>
              Min fråga handlar förstås om favoritämnet för Göran Hägglund,
              eller det som var det före valet, nämligen fastighetsskatten.
              Nu får alla en sänkning av fastighetsskatten, sade finansministern
              när förslaget presenterades. Sedan blev det många turer.
            </seg>
          </u>
          <u>
            <seg>
              Nästa uttryck från Anders Borg var att han hade mycket svårt
              att se att det med det nya förslaget skulle kunna finnas någon
              fastighetsägare som möjligen fick betala mer i skatt. Tycker Göran
              Hägglund att det blev så?
            </seg>
          </u>
          <u>
            <seg>
              Enligt en undersökning som kom i går, och som jag har talat om
              här förut, visade SCB att över 220 000 småhusägare får höjd skatt
              nästa år. Du lovade i valrörelsen att avskaffa fastighetsskatten.
              Tycker du att du har levt upp till det löftet?
            </seg>
          </u>
          <note type="speaker">
            Anf. 59 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! Jag håller förstås med Mona Sahlin om det som vi
              talade om inledningsvis. Jag är glad över att vi har ett instämmande
              här om vuxnas uppgift och också vuxnas möjlighet att få delta
              mer. Vuxnas möjlighet och ansvar när det gäller barnens uppväxtvillkor
              spelar en roll.
            </seg>
          </u>
          <u>
            <seg>
              Här tror jag att vi har en väldigt viktig fråga att fundera på
              från alla politiska partiers sida. Hur kan vi skapa ett samhälle
              där barn och ungdomar växer upp under så trygga omständigheter
              som möjligt och där våld och elände drabbar så få som möjlig?
              Hur kan vi som vuxna ta ett ansvar, och hur kan vi stärka det
              civila samhället för att bidra. Vad har lagstiftaren för roll?
            </seg>
          </u>
          <u>
            <seg>
              När det gäller den stora skillnaden i politiken som rör arbetsmarknaden
              är det nya som inträffat sedan valet att vi har fått en kraftig
              förstärkning och skjuts i jobbskapande riktning. Det gör att färre
              människor behöver försörja sig på bidrag och fler människor kommer
              i arbete.
            </seg>
          </u>
          <u>
            <seg>
              Aldrig någonsin har så många människor varit sysselsatta i Sverige.
              Det är väldigt betydelsefullt för människor själva, för ekonomin
              i stort och för att vi ska kunna genomföra allt det som vi vill
              göra.
            </seg>
          </u>
          <u>
            <seg>
              Det är som jag pekat på tidigare. Med Socialdemokraternas politik
              hade vi inte haft den skjutsen i ekonomin, inte så många människor
              i arbete och därmed mindre resurser till välfärdens område.
            </seg>
          </u>
          <u>
            <seg>
              När det gäller fastighetsskatten har Socialdemokraterna ideligen
              talat om att alliansregeringen vill beskatta slott och koja på
              samma sätt. Det som har varit historien är att många människor
              som har bott i koja har beskattats som om de bodde i slott. Så
              har det varit för människor med små ekonomiska marginaler som
              har haft sitt hus beläget i det som kallas för attraktiva områden.
              Den ryckighet som har gällt kostnaden för boendet har gjort det
              svårt för många människor att överblicka sin ekonomi.
            </seg>
          </u>
          <note type="speaker">
            Anf. 60 MONA SAHLIN (s) replik:
          </note>
          <u>
            <seg>
              Herr talman! Jag har ett konkret förslag när det gäller den första
              diskussionen om våldet och vuxna. Jag tror att alla partier behöver
              fundera över hur vi kan utnyttja de möjligheter vi har både som
              föräldrar och vuxna men också som partipolitiker här. Vi har ett
              förslag som vi har kallat en andra chans. Det gäller dem som inte
              har tagit ut föräldraledigheten när barnen var små. Vi fryser
              inne den. Det kan ju vara en möjlighet, inte minst för många pappor,
              att tillbringa mer tid med sina tonårsbarn. Det är inte alltid
              tonårsungarna vill umgås med oss vuxna. Men ibland måste vi nog
              tränga oss på och vara där trots att, eller beroende på, att tonåringarna
              inte vill ha oss där. Det är en tanke, och det finns säkert många
              fler.
            </seg>
          </u>
          <u>
            <seg>
              Regeringen återkommer ofta till att jobben ökar och att det är
              alliansregeringens förtjänst. Jobben ökar ju i alla länder i Europa.
              Jag tror nog inte att alliansregeringens politik har nått ut så
              brett att den har bidragit till att det i Spanien, Tyskland, Danmark
              och Finland också växer. Men att klyftorna växer i Sverige det
              påstår jag är alliansregeringens förtjänst. Det ska ni ha kritik
              för.
            </seg>
          </u>
          <u>
            <seg>
              Du lovade att fastighetsskatten skulle sänkas, Göran Hägglund.
              220 000 människor får den höjd. Anser du att du har hållit ditt
              löfte?
            </seg>
          </u>
          <note type="speaker">
            Anf. 61 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! Det allra allvarligaste hotet mot en rimlig fördelning
              av de resurser vi har är en hög arbetslöshet. Det kostar alltid
              väldigt mycket för de personer som inte har möjlighet att få ett
              arbete. Därför har vi satsat på en lång räcka åtgärder som gör
              att fler människor ska komma i arbete. Det är av central betydelse.
              Jag konstaterar att Socialdemokraterna och de andra partierna
              i oppositionen inte har en politik som motsvarar detta.
            </seg>
          </u>
          <u>
            <seg>
              En andra chans är bra. Men det är naturligtvis också bra med
              en första chans. Vi ska göra så mycket vi kan för att ge föräldrar
              möjlighet att vara delaktiga i sina barns och ungdomars liv så
              tidigt som möjligt.
            </seg>
          </u>
          <u>
            <seg>
              När det gäller fastighetsskatten lever jag upp till det som jag
              har lovat. Jag har sagt vad Kristdemokraterna vill göra och jag
              har sagt att vi ska komma så långt som vi kan. Vi har nu kommit
              dithän att vi kommer bort från ett nyckfullt system där människor
              med små marginaler inte kan överblicka sin ekonomi till ett system
              där man vet vad det kommer att kosta att bo.
            </seg>
          </u>
          <note type="speaker">
            Anf. 62 LARS OHLY (v) replik:
          </note>
          <u>
            <seg>
              Herr talman! Det var inte mycket Göran Hägglund hade att skryta
              med. En tandvårdsreform värd namnet lyser med sin frånvaro. Med
              er politik kommer det också fortsättningsvis att vara möjligt
              att se i munnen på människor vilken inkomst de har. Vi skulle
              behöva en tandvårdsreform som på sikt går in under sjukvårdens
              högkostnadsskydd. Det skulle vara en tandvårdsreform värd namnet.
              Det första steget mot den vill Vänsterpartiet ta redan nu.
            </seg>
          </u>
          <u>
            <seg>
              Göran Hägglund talade om psykiatrin. Men ni vill inte ens genomföra
              de förslag som Psykiatriutredningen har lagt fram. Ni lägger inte
              pengar på att genomföra det som nu föreslås för att komma till
              rätta med bristerna i psykiatrisk vård. Vi i Vänsterpartiet anser
              att det här är så viktigt att vi lägger pengar i vårt budgetförslag
              just för att genomföra utredningens förslag.
            </seg>
          </u>
          <u>
            <seg>
              När det gäller tillgänglighetssatsningen för funktionshindrade
              har ni gett upp. Ni inser att målet inte kommer att nås 2010,
              och därför gör ni ingenting. Ni försöker inte ens. Ni lägger inte
              en krona på att öka tillgängligheten för funktionshindrade till
              affärer, restauranger, offentliga lokaler och lekplatser. Ni gör
              ingenting.
            </seg>
          </u>
          <u>
            <seg>
              Göran Hägglund kan säga så här: Ni i Vänsterpartiet har ju råd
              med allting. Ni kan inte lägga pengar på tillgänglighet, psykiatri
              och tandvård. Nej, vi har inte råd med avdrag för överklassens
              konsumtion. Vi har inte råd med stora skattesänkningar för dem
              som bor lyxigast. Vi har inte råd med skattesänkningar som ökar
              skillnaderna mellan pensionärer och arbetande, mellan sjuka och
              friska, mellan lågavlönade och högavlönade och mellan kvinnor
              och män. Vi har inte råd med orättvisor. Men vi har råd med rättvisa,
              Göran Hägglund!
            </seg>
          </u>
          <note type="speaker">
            Anf. 63 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! En del av de saker som Lars Ohly redogör för som
              Vänsterpartiet inte har råd med är sådana åtgärder som gör att
              fler människor kommer i arbete. Har man inte råd att ge människor
              möjlighet att försörja sig själva i ett samhälle och att genom
              sina insatser bidra till ökade skatteintäkter så kommer man inte
              heller att ha råd med någonting annat. Det är en elementär grund
              för all ekonomisk politik. Inser man inte det kommer man heller
              aldrig att ha annat än nedskärningar att fördela. Det är den politiken
              som Lars Ohly står för.
            </seg>
          </u>
          <u>
            <seg>
              Vi genomför en tandvårdsreform som innebär en rejäl satsning
              en stor satsning på ungefär 3 miljarder kronor. Det är en jättestor
              reform till lättnad för de människor som har stora kostnader förknippade
              med sin tandhälsa. Det är en rejäl förbättring.
            </seg>
          </u>
          <u>
            <seg>
              När det gäller psykiatrin är tidsplanen och har varit att detta
              ska genomföras år 2009. Det har varit en remissomgång, och vi
              måste veta att det som vi gör det gör vi rätt. Att hälla nya pengar
              i illa fungerande system är en dålig politik. Vi behöver strukturera
              det här och se till att vi använder pengarna på bästa möjliga
              sätt. Vi ska inte bara fördela pengar utan också se till att de
              kommer till nytta för de allra sköraste människorna. Det kräver
              noggrannhet och en ordentlig genomgång.
            </seg>
          </u>
          <u>
            <seg>
              Tillgängligheten för funktionshindrade är en oerhört viktig fråga,
              där vi ser hur man lyckas i kommuner. Vi har som kristdemokrater
              kommunstyrelseordförandeplatsen i Markaryd. Där har man genomfört
              ett oerhört grannlaga arbete när det gäller tillgängligheten.
              Man klarar av att nå det som vi ska göra. Många kommuner har mycket
              kvar att göra, och vi behöver hjälpas åt för att driva på kommunpolitiker
              runt om i landet, fastighetsägare och andra för att se till så
              att tillgängligheten är sådan att funktionshindrade kan få göra
              det som för oss är självklart att komma in i en butik, till exempel.
            </seg>
          </u>
          <note type="speaker">
            Anf. 64 LARS OHLY (v) replik:
          </note>
          <u>
            <seg>
              Herr talman! Det låter som om Göran Hägglund var nöjd med tillgänglighetssatsningen
              i Markaryd. Men det är faktiskt så att funktionshindrade saknar
              tillgänglighet till det offentliga rummet i princip i hela Sverige.
              Det gäller lekplatser, offentliga lokaler, restauranger och affärer.
              Överallt finns det hinder. I stället för att satsa pengar från
              statens sida för att bygga bort dessa brister gör ni ingenting.
            </seg>
          </u>
          <u>
            <seg>
              Det är samma sak med psykiatrin. Vi måste vänta, säger ni. Nej,
              vi måste inte vänta! Vi måste nu ta itu med de brister inom psykiatrin
              som vi är överens om finns.
            </seg>
          </u>
          <u>
            <seg>
              När det gäller tandvården måste vi gå längre än till en halvdan
              reform som egentligen inte leder någon vart.
            </seg>
          </u>
          <u>
            <seg>
              Vilka skattesänkningar leder till jobb, Göran Hägglund? Är det
              fastighetsskattesänkningen för dem som bor lyxigast i Djursholm,
              Vellinge eller Askim? Är det förmögenhetsskattesänkningen för
              de allra rikaste? Är det de 200 personer som har fått mer än 1
              miljon i skattesänkning genom er politik redan nu? Inte leder
              det till några nya jobb! Det leder till spekulation, till ökat
              sparande och till avbetalning av lån. Men säg inte att det leder
              till jobb! Det är en felaktig politik som bara ökar orättvisor.
            </seg>
          </u>
          <note type="speaker">
            Anf. 65 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! Jag är övertygad om att Lars Ohly inte tror att
              sänkt eller borttagen förmögenhetsskatt leder till fler jobb.
              Men vi andra tror att en förmögenhetsskatt, som Sverige är ett
              av få länder som har bibehållit, leder till att många 100 miljarder
              kronor drivs ut från vårt land och placeras på andra håll. Vi
              tror också att när de pengarna kommer hem igen och placeras i
              vårt eget land är det pengar som kan arbeta och utgöra grunden
              för investeringar. Om man har en annan syn på hur investeringar
              ska komma till kanske man kan landa på någonting annat.
            </seg>
          </u>
          <u>
            <seg>
              Göran Persson sade vid ett tillfälle som statsminister att förmögenhetsskatten
              har ett drag av frivillighet över sig. Ett sådant skattesystem
              kan vi inte hålla oss med. Vi genomför skatteförändringar som
              gör att fler människor kommer i arbete. Förmögenhetsskatten är
              en sådan sak. När det gäller psykiatrin bör vi tänka igenom vad
              vi ska göra. En utredning har gjorts. Den har varit på remiss.
              Anser inte Lars Ohly att vi ska lyssna på vad remissinstanserna
              säger? Ska vi bara strunta i det? I så fall är det ett annat sätt
              att styra Sverige än det som har gällt hittills.
            </seg>
          </u>
          <note type="speaker">
            Anf. 66 PETER ERIKSSON (mp) replik:
          </note>
          <u>
            <seg>
              Herr talman! Jag tycker att det finns flera områden där man ser
              att den borgerliga regeringen har mörka fläckar eller svarta hål
              i politiken, Göran Hägglund. Ett sådant område gäller de ensamstående
              föräldrarna. Kd har ju alltid engagerat sig för familjerna, men
              med intresset för de ensamstående är det lite mindre gott ställt.
            </seg>
          </u>
          <u>
            <seg>
              I Sverige har vi dag ungefär 300 000 ensamstående föräldrar med
              barn under 19 år. 240 000 av dem är ensamma mammor. Många av dem
              lever i dag på en mycket låg ekonomisk standard. Just nu, i höst,
              handlar det till exempel om hur man ska klara av att skaffa nya
              vinterkläder till ungarna när fjolårets har blivit för små. Många
              ensamma mammor jobbar deltid. För många inom vården finns det
              inte heller några heltider att välja. Hur ska förresten en ensamstående
              förälder kunna jobba mer och se sina ungar i ögonen på kvällen?
            </seg>
          </u>
          <u>
            <seg>
              Fredrik Reinfeldt säger: Jobba mer! Se till att inte vara sjuk!
              Flytta dit jobben finns! Anders Borg tar bort a-kassan för dem
              som jobbar deltid. Maud Olofsson tycker att man kan anställa någon
              för att ta hand om ungarna. Göran Hägglund talar om vårdnadsbidrag.
              Men det finns ingen ensamstående i Sverige som kan leva på ett
              par tusen i månaden. Hur många skulle ha råd med ens några timmars
              hushållsnära tjänster?
            </seg>
          </u>
          <u>
            <seg>
              För hundratusentals människor i Sverige är den sortens resonemang
              bara ett skämt. Vem i den borgerliga regeringen möter den ensamma
              mamman? Vem bryr sig om ifall hennes barn kan få några nya vinterkläder
              när de gamla har blivit för små?
            </seg>
          </u>
          <note type="speaker">
            Anf. 67 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! Det är en väldigt angelägen fråga som Peter Eriksson
              tar upp. Ett bekymmer i sammanhanget är att det finns en ganska
              dålig bild av hur ekonomin faktiskt ser ut för ensamstående föräldrar.
              I regel finns det två föräldrar, men man bor inte tillsammans.
              Vi vet ganska lite om hur ekonomin samverkar mellan dem. Jag tycker
              att det finns skäl att titta på det.
            </seg>
          </u>
          <u>
            <seg>
              Det är alldeles rätt att, som Peter Eriksson säger, många lever
              under små ekonomiska omständigheter, det vill säga har det tufft
              ekonomiskt. Samma sanning gäller naturligtvis dem som alla oss
              andra, nämligen att det är arbete som är nyckeln till en god ekonomi.
              Genom regeringens politik får fler personer möjlighet att försörja
              sig själva. Det är oerhört viktigt, men det är inte säkert att
              det räcker. Vi behöver fundera på hur vi kan ta reda på hur ekonomin
              ser ut för de här personerna.
            </seg>
          </u>
          <u>
            <seg>
              Peter Eriksson säger att vårdnadsbidraget knappast är ett alternativ
              för de här ensamstående, kanske framför allt, mammorna. Vårdnadsbidraget
              är inte en patentlösning på alla jordens problem jag kan villigt
              erkänna att jag ibland kanske har framställt det på det viset
              men det spelar roll för många människor. Det kan också vara en
              möjlighet för en hel del ensamstående mammor att gå ned lite grann
              i arbetstid om man vill göra det, men det är inte lösningen på
              alla problem. De ekonomiska problemen för ensamstående mammor,
              eller för den delen pappor, är sådana att de måste ses i ett större
              sammanhang. I dag är bilden ganska otydlig av hur det ser ut.
              Vi har inte ett riktigt bra underlag för detta.
            </seg>
          </u>
          <note type="speaker">
            Anf. 68 PETER ERIKSSON (mp) replik:
          </note>
          <u>
            <seg>
              Herr talman! Då kan jag berätta att vi har några bra förslag.
              Vi har lagt fram ett budgetförslag där vi vill höja bostadsbidraget
              för ensamstående föräldrar. Vi vill ge både mammor och pappor
              möjlighet att jobba deltid och också få ett stöd från staten för
              att kunna göra det. Men även här verkar huvudlinjen från den borgerliga
              regeringen vara, som Göran Hägglund säger, att det gäller att
              jobba mer. Ni för en politik som innebär att även de ensamstående
              föräldrarna ska jobba mer. Jag tycker ärligt talat att det är
              ganska cyniskt. Jag tror inte att det är det som ungarna behöver.
              Jag tror att det är en ganska dålig politik för de ensamstående
              föräldrarna, och framför allt för deras barn, att jobba ännu mer.
              Jag tror att väldigt många redan i dag känner att de jobbar för
              mycket, att vi inte hinner med att leva och vara tillsammans med
              ungarna. Vi måste väl kunna ha några andra värden i livet än att
              alla ska jobba mer.
            </seg>
          </u>
          <note type="speaker">
            Anf. 69 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! På den sista punkten håller jag med Peter Eriksson
              fullt ut. Livet är oändligt mycket mer än arbete. Men vi måste
              också arbeta för att kunna klara av våra kostnader.
            </seg>
          </u>
          <u>
            <seg>
              Jag ska också påminna om att den jämställdhetsbonus som införs
              också blir en möjlighet för ensamstående föräldrar. Det finns
              i regel två föräldrar till barnen, och jämställdhetsbonusen kan
              utnyttjas av dem också under föräldraförsäkringstiden.
            </seg>
          </u>
          <u>
            <seg>
              Bostadsbidraget är en möjlig lösning, men man ska också fundera
              på hur detta samverkar med annat och om det leder till det som
              med ett förfärligt uttryck kallas för marginaleffekter. Det kan
              innebära att det kostar för människor att arbeta. Man måste fundera
              väldigt noga på hur man utformar sådana här system så att de faktiskt
              inte får en omvänd effekt, det vill säga att färre människor jobbar
              och fastnar i en så kallad fattigdomsfälla som gör att man inte
              kan påverka sin egen ekonomi.
            </seg>
          </u>
          <u>
            <seg>
              Bilden av hur deras ekonomiska situation ser ut är som sagt ganska
              oklar i dag, men jag är förstås villig att titta vidare på detta.
            </seg>
          </u>
          <note type="speaker">
            Anf. 70 LARS OHLY (v):
          </note>
          <u>
            <seg>
              Herr talman! Det är rea på gemensam egendom. Allt ska bort. Vi
              ska sälja ut det som har byggts upp under decennier för att ett
              fåtal ska kunna bli rika. Det här gäller på statlig nivå. Mats
              Odell, Sveriges kanske dyraste minister för skattebetalarna, ska
              tillsammans med Carnegie och andra sälja ut det innehav eller
              ägande som vi alla har haft i ett antal företag.
            </seg>
          </u>
          <u>
            <seg>
              Men det är inte bara på statlig nivå som det här kommer att fortsätta.
              I många kommuner och landsting rear man nu ut gemensamma tillgångar,
              tyvärr även ibland i socialdemokratiskt styrda kommuner som Luleå
              men framför allt i borgerligt styrda kommuner och landsting över
              hela landet.
            </seg>
          </u>
          <u>
            <seg>
              En gång i tiden sade man att de här privatiseringarna och konkurrensutsättningarna
              handlade om valfrihet. Nu visar det sig att valfrihet inte längre
              är ett ord på modet för borgerligheten. Här i Stockholm förbjuder
              man kommunala verksamheter att lägga egen-regi-anbud vid utförsäljningar.
              Man förbjuder kommunens anställda och kommunala verksamheter att
              vara med i anbudsupphandlingen. Nu är det inte valfrihet längre,
              utan nu är det dogmatiska utförsäljningar som gäller. Vi ska göra
              oss av med gemensam egendom. Vi ska alla bli lite fattigare för
              att några få ska få bli rikare.
            </seg>
          </u>
          <u>
            <seg>
              Det här gäller inom bostadssektorn. Allmännyttan säljs ut. Omvandling
              av hyreslägenheter till bostadsrätter, framför allt i attraktiva
              områden i storstädernas innerstadsområden, förstärker naturligtvis
              segregationen och innebär att det blir svårare för människor med
              små inkomster att över huvud taget skaffa sig en bostad. Det är
              en kapitulation inför marknaden där man gör bostaden till en vara
              vilken som helst, någonting som kan köpas, säljas och göras pengar
              på. Vi ska alla bli lite egoister och tänka: Kan jag tjäna på
              min bostad? Kan jag tjäna på mitt boende?
            </seg>
          </u>
          <u>
            <seg>
              I stället borde vi se boendet som en social rättighet. När allt
              fler hyresrätter privatiseras blir det också svårare för ungdomar
              att få en bostad. Det är uppenbart osolidariskt med en politik
              som innebär att den som har pengar alltid kan köpa sig förbi alla
              köer, medan den som saknar pengar är hänvisad till andrahands-
              och tredjehandsboende och dåliga lösningar på grund av att antalet
              hyresrätter minskar. Det är en omodern bostadspolitik.
            </seg>
          </u>
          <u>
            <seg>
              Vi borde i stället bygga nya hyresrätter. Vi i Vänsterpartiet
              har föreslagit 20 000 nya hyresrätter om året under tio år och
              dessutom att hyreslägenheter renoveras eftersom det finns ett
              starkt behov av renovering av många hyreslägenheter. Men om det
              ska vara möjligt krävs det att vi vågar ta ansvar och inte lämnar
              över det ansvaret till marknaden.
            </seg>
          </u>
          <u>
            <seg>
              Vi ser också effekterna på skolans område. I statsministerns
              hemkommun har man sålt Tibble gymnasium till en rektor och en
              lärare för summan 9 miljoner kronor. Enligt oberoende bedömare
              är skolan värd mellan 35 och 50 miljoner kronor. Moderaterna genomförde
              detta i Täby kommunfullmäktige tack vare en egen majoritet. Folkpartiet
              var emot, och alla andra partier i fullmäktige var emot, men Moderaterna
              sålde för att en rektor och en lärare skulle få göra sitt livs
              klipp.
            </seg>
          </u>
          <u>
            <seg>
              I en del kommuner börjar kommunala skolor bli en bristvara. Privatskolereformen
              har ökat segregationen. Man kan inte ens samla sig till att förhindra
              Plymouthbröderna att driva skola. Tvärtom uppmuntrar man dem så
              länge de inte har konfessionella inslag i sin undervisning, men
              det har alltid varit förbjudet i Sverige. Det har aldrig varit
              tillåtet att ha konfessionella inslag i undervisning. Var sekt
              sin egen skola, verkar vara den här regeringens paroll.
            </seg>
          </u>
          <u>
            <seg>
              Nu talar man om avknoppningar. Det låter ju fint. Det låter nästan
              som om våren var på väg avknoppning. Men vad det handlar om är
              privatiseringar som på sikt kommer att leda till att vi får färre
              alternativ inom skolan, för på sikt kommer de stora kunskapsföretagen
              de stora utbildningsföretagen att köpa upp de privatiserade gymnasierna.
              Jag kan lova, Fredrik Reinfeldt, att Tibble gymnasium inte för
              evigt kommer att vara en skola som drivs av en rektor och en lärare.
              Det kommer att vara det stora klippet när de en dag bestämmer
              sig för att sälja till ett stort utbildningsföretag.
            </seg>
          </u>
          <u>
            <seg>
              Skolan som mötesplats för elever med olika bakgrund blir alltmer
              sällsynt med denna segregationens politik.
            </seg>
          </u>
          <u>
            <seg>
              Vi märker också privatiseringarnas effekter på äldreomsorgsområdet.
              Valfriheten som högern och borgerligheten tidigare slog vakt om
              sades vara att man skulle få välja mellan olika upplåtelseformer.
              Nu har den reducerats till att man ska få välja vilket företag
              som ska få tjäna pengar på ens vård- eller omsorgsbehov. Det är
              den valfrihet som ni erbjuder! Det är en chimär. Det är en dålig
              form av valfrihet som egentligen inte har någonting med vardagen
              eller verkligheten att göra.
            </seg>
          </u>
          <u>
            <seg>
              Verklig valfrihet skulle kunna se ut som vi i Vänsterpartiet
              har föreslagit, nämligen att den äldre människa som är beroende
              av hemtjänst för att kunna få sin vardag att gå ihop också ska
              ha ett större inflytande över vilken service som man ska ha rätt
              till. Det kanske inte är städning som är det mest aktuella den
              dagen man får den hjälp man behöver. Man kanske behöver hjälp
              med att gå en promenad. Man kanske behöver hjälp med att komma
              ut ur lägenheten.
            </seg>
          </u>
          <u>
            <seg>
              På ett äldreboende i Eslöv som jag besökte för ett tag sedan
              hade man genomfört en reform som kallades egen tid. Det innebar
              att alla de äldre som bodde på äldreboendet fick möjlighet att
              under två timmar varje vecka disponera en personal fritt. Man
              kunde också lägga på några timmar så att man kunde ha lite längre
              tid, kanske fyra timmar varannan vecka. Någon ville åka och storhandla,
              någon ville få hjälp med att gå en vårpromenad trots att det var
              svårt när man hade rullator, och någon ville åka ned på stan och
              fika på ett fik. Det där fick man möjlighet till genom verklig
              valfrihet inom den kommunala äldreomsorgen. Det skulle ju vara
              en valfrihetsreform som var värd namnet!
            </seg>
          </u>
          <u>
            <seg>
              Nu bestämmer regeringen i stället att man ska få göra avdrag
              för överklassnära tjänster, det vill säga att viss konsumtion
              ska subventioneras av alla skattebetalare, och det är den konsumtion
              som bara en liten, privilegierad överklass kan efterfråga. Varför
              inte sänka skatten på Rolls Royce i stället, Fredrik Reinfeldt?
            </seg>
          </u>
          <u>
            <seg>
              Detta är en klockren omvänd fördelningspolitik! Jag tycker i
              stället att man skulle använda pengarna till nya jobb i välfärden,
              till att anställa fler, till att se till att klasstorleken i grundskola
              och gymnasium blir mindre så att färre elever behöver samsas om
              en vuxen lärare, till att vi anställer fler inom äldreomsorgen,
              till att vi ser till att avlasta dem som arbetar där lite grann
              från den stress och den arbetsbörda som de i dag är utsatta för
              och i stället se till att det finns tid för det där lilla extra
              som att sitta ned vid lunchen, att bara hålla handen ett litet
              tag och att faktiskt vara medmänniska i sitt arbete.
            </seg>
          </u>
          <u>
            <seg>
              Privatiseringar försämrar. Parollen var att det med utförsäljningar
              och privatiseringar skulle bli billigare och bättre. Det är så
              ni alltid har argumenterat. Det är så ni har sagt att det skulle
              bli när man väl sålde ut kommunala, landstingskommunala och statliga
              verksamheter. Men verkligheten är tvärtom. Det har blivit dyrare,
              för vinstintresset ska in i det som är skattesubventionerat i
              det som är skattebetalt. Och när vinstintresset kommer in tar
              det av utrymmet. Det har blivit sämre därför att färre personer
              arbetar inom privatiserade verksamheter än i dem som drivs i offentlig
              regi. Det är sättet att konkurrera: Skär ned på personalen! Det
              har ökat klyftorna i samhället.
            </seg>
          </u>
          <u>
            <seg>
              Genom att vinstintresset har kommit in har det också blivit nödvändigt
              för dessa företag att söka sig nya marknader. Dessutom innebär
              det att man får försäkringslösningar eller privata lösningar där
              de som har råd köper sig före till en bättre service och en bättre
              samhällstjänst i stället för att vi ska ha medborgerliga rättigheter.
            </seg>
          </u>
          <u>
            <seg>
              Det har minskat demokratins omfång, för vi styr genom bland annat
              det ägande vi alla har genom att använda det ägandet till att
              uppnå regionalpolitiska mål, miljöpolitiska mål och för att uppnå
              klassutjämning och utjämning i inkomstskillnader och villkor mellan
              kvinnor och män. Men när det offentliga ägandet minskar överlåts
              den makten till ett fåtal privata aktörer. Konkurrensen ökar inte
              eftersom privatiseringar alltid leder till uppsägningar av dem
              som arbetar där. Det är det sättet man vinner en upphandling på.
              Och så ser vi ökad stress, försämrad arbetsmiljö och dessutom
              ett samhälle som är lite mindre mänskligt. Detta är högerregeringens
              privatiseringspolitik!
            </seg>
          </u>
          <note type="speaker">
            Anf. 71 Statsminister FREDRIK REINFELDT (m) replik:
          </note>
          <u>
            <seg>
              Herr talman! Den första frågan man egentligen skulle vilja ställa
              är ju: Vad har ni för er nu för tiden i Vänsterpartiet?
            </seg>
          </u>
          <u>
            <seg>
              Jag läste att ni är Sveriges sämsta parti, och det är inte partivänner
              till mig som säger det, utan det är era egna partivänner. Men
              jag förstod av Lars Ohlys anförande att det är en intensiv kamp
              mot alla andra arbetsgivare än de offentliga som nu gäller. Då
              blir onekligen frågan: Är alltså kommuner och landsting Sveriges
              bästa arbetsgivare? Det har jag hört väldigt lite av under mina
              besök i offentliga verksamheter.
            </seg>
          </u>
          <u>
            <seg>
              Jag tror du ska finna att det många gånger finns en rätt stor
              kritik mot offentliga arbetsgivare och att det många gånger också
              kan vara bra för kvinnor i offentlig verksamhet att kunna byta
              arbetsgivare.
            </seg>
          </u>
          <u>
            <seg>
              Jag kan berätta att när vi har suttit och budgetförhandlat så
              har det hänt att man ibland vrider och vänder på hundra miljoner,
              och ansvarstagandet för Sverige gör att väldigt mycket inte får
              plats. Sedan kommer man till Vänsterpartiets ekonomiska motion.
              Då finns det utrymme för ökade offentliga satsningar på 143 miljarder
              de kommande tre åren. 143 000 miljoner! På något sätt tappar politiken
              mening. Här sitter vi och förhandlar om hundra miljoner, och så
              har vi ett politiskt parti som har råd med 143 000 miljoner! Till
              det ska de dessutom avskaffa Riksbankens oberoende, minska det
              privata ägandet och skippa utgiftstaken. Den som röstar på Vänsterpartiet
              måste tänka så här: Jag vet att de aldrig får något inflytande,
              så jag låter liksom rösten gå.
            </seg>
          </u>
          <u>
            <seg>
              På något annat sätt kan man bara inte resonera. Det är helt oseriöst.
            </seg>
          </u>
          <u>
            <seg>
              Trots detta trots 143 000 miljoner i ökade utgifter föreslår
              ni ändå en minskning av anslagen till rättsväsendet. Det är fascinerande!
              Ni har råd med allt, men lite ska dras från rättsväsendet. I denna
              tid med ungdomsvåld och diskussioner om rättsväsendets insatser
              och vid sidan av de vuxna och det ökade ideella engagemanget undrar
              jag: Varför ska ännu fler poliser bort och många därmed ställas
              inför situationen att landets lagar inte gäller lika för alla?
              Förklara det för mig, Lars Ohly!
            </seg>
          </u>
          <note type="speaker">
            Anf. 72 LARS OHLY (v) replik:
          </note>
          <u>
            <seg>
              Herr talman! Kommuner och landsting och statliga arbetsgivare
              är inte bäst. Fråga mig jag har jobbat 18 år på Statens järnvägar.
              Jag vet att med det offentliga arbetsgivarskapet följer inte nödvändigtvis
              att man är en god arbetsgivare. Därför behövs det en facklig kamp
              för att förbättra villkoren, för att få en dräglig arbetsmiljö,
              hyfsade löner och bra arbetstider. Det gäller alldeles oavsett
              arbetsgivare. Problemet med privatiseringen inom välfärdssektorn
              är att ni har låtsats som om det skulle innebära att man fick
              bättre möjligheter att skapa bra villkor. Men det är precis tvärtom,
              för konkurrensen om arbetskraften ökar inte därför att man sänker
              det totala antalet anställda. Det är så man vinner upphandlingar.
              Ska man ta över ett äldreboende ska man lägga ett anbud som innebär
              att det kostar mindre, för kostnaden är alltid det som borgerliga
              politiker tittar på mest vid försäljningar och privatiseringar.
              Då är det klart på personalen man sparar det. Man får sämre villkor,
              och det är kvinnor i välfärdssektorn som betalar privatiseringarna
              med sämre arbetsmiljö, sämre löner och sämre förutsättningar till
              bra arbetstider.
            </seg>
          </u>
          <u>
            <seg>
              Fredrik Reinfeldt säger: Ni har ju råd med allt! 143 miljarder!
            </seg>
          </u>
          <u>
            <seg>
              Hur mycket kostar dina skattesänkningar? Har du räknat på det?
              Vet du vem de går till? Vet du hur de påverkar klyftorna i samhället?
              Vet du vad det innebär för pensionärer som inte får en enda del
              av era skattesänkningar jämfört med de högavlönade som får mest?
              Vet du vad det innebär för dem som har stora förmögenheter och
              lyxiga villor jämfört med de arbetslösa som får betala dessa skattesänkningar
              med sänkta ersättningsnivåer?
            </seg>
          </u>
          <u>
            <seg>
              Du talar om ett samhälle med stora klyftor, men det är ju du
              som står för en politik som förstärker dessa klyftor på område
              efter område. Jag tycker att du borde skämmas, Fredrik Reinfeldt!
            </seg>
          </u>
          <note type="speaker">
            Anf. 73 Statsminister FREDRIK REINFELDT (m) replik:
          </note>
          <u>
            <seg>
              Herr talman! I den budget som ligger på riksdagens bord finns
              alltså reformer som ger jobb på under 20 miljarder, finansierade
              med skattehöjningar på 8 miljarder och utgiftsminskningar på 7
              miljarder. Ni hör att vi rör oss med tal kring 7, 8 och uppemot
              20. Så kommer ett politiskt parti och säger att de har 143 miljarder!
              Hur kan man säga det och tro att man ska bli seriöst bemött?
            </seg>
          </u>
          <u>
            <seg>
              Men trots att man har råd med allt som ingen annan har råd med
              ska man ändå dra ned på polis- och rättsväsende, för där behövs
              minsann inte resurserna. Hur går det till när ni i Vänsterpartiet
              möts och för den här typen av diskussioner? Hur kan man landa
              i så märkliga slutsatser just i den tid när många efterfrågar
              inte bara fler vuxna och fler reaktioner utan också ett rättsväsende
              på plats som utreder de brott som begås och en polis som ser till
              att landets lagar gäller lika för alla? Hur kommer man fram till
              slutsatsen att vi inte har råd med det i partiet som annars har
              råd med allt?
            </seg>
          </u>
          <note type="speaker">
            Anf. 74 LARS OHLY (v) replik:
          </note>
          <u>
            <seg>
              Herr talman! Det är ju ni som har råd. Ni har pengar som ingen
              annan har till att sänka skatter. Där finns inga begränsningar,
              utan skattesänkningar betalar tydligen sig själva. Men det är
              nys. Ni har råd med avdrag för överklassnära tjänster. Ni vill
              subventionera en konsumtion som bara de allra rikaste kan efterfråga.
              Ni har råd att ta bort förmögenhetsskatten 6,5 miljarder rakt
              ned i de rikastes plånböcker. Ni har råd att ta bort fastighetsskatten
              och omvandla den till någon sorts kommunal skatt, vilket innebär
              att 200 000 får höjd skatt, men de allra rikaste får miljoner
              och miljarder! Ni har råd att sänka skatten med hittills 60 miljarder
              kronor, och du har ändå mage att stå och anklaga oss för att vi
              vill satsa dessa pengar på rättvisa och välfärd i stället.
            </seg>
          </u>
          <u>
            <seg>
              Jag har inga problem med att möta människor i en debatt om välfärd
              eller skattesänkningar med dig, Fredrik Reinfeldt vilken dag som
              helst året om.
            </seg>
          </u>
          <note type="speaker">
            Anf. 75 Näringsminister MAUD OLOFSSON (c) replik:
          </note>
          <u>
            <seg>
              Herr talman! Först tror jag att Lars Ohly måste lära sig att
              skilja på miljoner och miljarder. Det är en bra utgångspunkt när
              han ska göra en budget.
            </seg>
          </u>
          <u>
            <seg>
              Jag har tre frågor som rör kvinnors vardag. Med Vänsterpartiets
              budget höjs skatten för vanliga inkomsttagare med 1 000 kronor
              i månaden. Det är många undersköterskor, förskollärare och sjuksköterskor
              som kommer att få betala 1 000 kronor mer i månaden. Det är 12
              000 kronor mer per år. Hur förklarar Lars Ohly varför kvinnor
              inte ska kunna leva på sin lön efter skatt? Varför ska kvinnor
              som i dag har låga inkomster betala världens högsta skatt?
            </seg>
          </u>
          <u>
            <seg>
              Lars Ohly pratar även om sänkning av skatten på överklassnära
              tjänster. Jag vill bara meddela att de som före alliansens tillträde
              hade råd att köpa hushållsnära tjänster var precis den överklass
              som du pratar om. Inga vanliga inkomsttagare hade råd att köpa
              hushållsnära tjänster. När vi nu ser många nya företag växa fram
              i hushållssektorn är det vanliga barnfamiljer som behöver hjälp
              med vardagspusslet som köper tjänsterna. Det är gamla som behöver
              lite extra hjälp. Det är de som köper dessa tjänster. Jag tycker
              att det är en jämställdhetsreform av högsta klass. Nu ser vi nämligen
              till att vanliga människor får ordning på sitt vardagspussel och
              att kvinnor kan göra karriär på samma sätt som männen. Vi kan
              få hjälp i vardagen.
            </seg>
          </u>
          <u>
            <seg>
              Sedan säger Lars Ohly något häpnadsväckande. Han säger att privatiseringen
              försämrar. Då tänker jag på Åsa Isberg som äger Hammarhöjd hemma
              i Bygdeå, ett äldreboende med 22 lägenheter för de gamla. Jag
              tror inte att Åsa Isberg känner att hon försämrar för de gamla
              på Hammarhöjd. Jag tror inte heller att pensionärerna på Hammarhöjd
              känner igen sig när Lars Ohly står här och säger att man försämrar.
              Jag tror inte att de kvinnor som har hoppat av offentlig sektor
              för att de är missnöjda med den offentliga sektorn som arbetsgivare
              och som startar kooperativ runt om i landet för att göra detta
              bättre känner igen sig.
            </seg>
          </u>
          <u>
            <seg>
              Jag tror däremot att de tycker att Lars Ohly är otroligt oförskämd
              mot alla dessa initiativ. Det är vad jag tror.
            </seg>
          </u>
          <note type="speaker">
            Anf. 76 LARS OHLY (v) replik:
          </note>
          <u>
            <seg>
              Herr talman! Låt mig först bara klargöra att inte någon gång
              i denna debatt vi har ju mötts några gånger nu har Maud Olofsson
              på något sätt ifrågasatt min beskrivning av att det var Centerpartiet
              och Socialdemokraterna som tog bort förmögenhetsskatten för de
              rikaste miljardärerna. Du kanske kan tala om det för statsministern
              så att han inte behöver upprepa felaktiga påståenden i fortsättningen.
            </seg>
          </u>
          <u>
            <seg>
              Så var det dina frågor. Har ni sänkt skatter med 60 miljoner
              eller 60 miljarder? Du sade ju att jag inte kunde skilja på miljoner
              och miljarder. Hade ni sänkt skatten med 60 miljoner hade jag
              nog inte klagat så mycket. Men ni har sänkt skatten med 60 miljarder,
              och sänkningarna har gått till de rikaste. Alla undersökningar
              visar att dessa skattesänkningar tillfaller de rikaste i högre
              grad än dem som har lite.
            </seg>
          </u>
          <u>
            <seg>
              Det har inneburit att klyftorna mellan kvinnor och män har ökat,
              eftersom kvinnor har fått en mindre del av skattesänkningarna
              än vad män har fått. Det har inneburit att klyftorna mellan friska
              och sjuka har ökat. Friska har fått mer. Det har inneburit att
              klyftorna mellan arbetande och pensionärer har ökat. De arbetande
              har fått en skattesänkning men det har inte pensionärerna. Det
              innebär att de förmögna har blivit rikare, och er politik kan
              väl sammanfattas med det. Det ska löna sig att vara rik, men det
              ska kosta att vara fattig. Det är utgångspunkten för hela er politik.
            </seg>
          </u>
          <u>
            <seg>
              De överklassnära tjänsterna kommer fortfarande, även med skattesubvention,
              endast att efterfrågas av de allra rikaste. En undersökning har
              visat att ungefär 10 procent var beredda att över huvud taget
              efterfråga den typen av tjänster. Det var de som tjänade mest
              och hade de största förmögenheterna. Om man i stället satsade
              pengarna på äldreomsorg och hemtjänst som fördelas efter behov
              och går till både fattig och rik, till den som behöver hjälp med
              sin vardag, får vi ett rättvist system.
            </seg>
          </u>
          <u>
            <seg>
              Men det var väl det som var felet. Välfärden blir för rättvist
              fördelad när vi satsar på den skattefinansierade delen av välfärden.
              I stället ska vi subventionera överklassens konsumtion. Egentligen
              är det ganska häpnadsväckande.
            </seg>
          </u>
          <note type="speaker">
            Anf. 77 Näringsminister MAUD OLOFSSON (c) replik:
          </note>
          <u>
            <seg>
              Herr talman! Det är de rikaste som tjänar på alliansens skattesänkningar,
              säger Lars Ohly. Är det alltså förskollärarna i skolan? Är det
              undersköterskorna? Är det sjuksköterskorna som Lars Ohly betraktar
              som de rikaste? Är det poliserna och metallarbetarna som får 1
              000 kronor mer i plånboken varje månad 12 000 kronor per år? Om
              det är dessa grupper Lars Ohly betraktar som de rikaste i vårt
              samhälle är det inte konstigt om det går fel i skattepolitiken.
            </seg>
          </u>
          <u>
            <seg>
              När det gäller de så kallade överklassnära tjänsterna ska vi
              inte glömma att det på din tid bara var överklassen som hade råd
              att köpa dessa tjänster. I dag är det vanliga människor med vanliga
              inkomster som har råd att köpa tjänsterna och få ordning på vardagspusslet.
            </seg>
          </u>
          <u>
            <seg>
              Ditt påstående om att privatisering försämrar kommenterade du
              inte ens. Jag tror att du ska be alla dem du anklagar en ursäkt.
              Det är inte så att privatiseringen alltid försämrar. Många av
              de kvinnor som har startat kooperativ och alternativa verksamheter
              för att de är missnöjda med kommunernas eller landstingens sätt
              att sköta detta gör det faktiskt för att de vill göra det bättre
              för gamla och sjuka. Det är oförskämt, säger jag än en gång.
            </seg>
          </u>
          <note type="speaker">
            Anf. 78 LARS OHLY (v) replik:
          </note>
          <u>
            <seg>
              Herr talman! När Maud Olofsson låtsas som att de stora skattesänkningarna
              har tillfallit de lågavlönade ljuger hon. De stora skattesänkningarna
              har tillfallit dem som tjänar mest, och de är dessutom i mindre
              utsträckning i behov av en arbetslöshetsförsäkring. De behöver
              alltså inte heller betala den ökade kostnad som ökade avgifter
              till a-kassan innebär. De är mer sällan arbetslösa och sjuka,
              så de behöver inte heller betala för skattesänkningarna med sin
              egen sänkta arbetslöshetsersättning eller sjukersättning. De klarar
              sig, och som lök på laxen får de dessutom både en förmögenhetsskattesänkning
              och en fastighetsskattesänkning. De får avdrag för en konsumtion
              som är förbehållen ett fåtal. Detta är orättvis fördelningspolitik.
              Det är inget annat än en klockrent orättvis fördelningspolitik.
            </seg>
          </u>
          <u>
            <seg>
              Privatiseringar försämrar alldeles för ofta. Man konkurrerar
              ju med kostnader, och de största kostnaderna är personal. Med
              färre i personalen blir det sämre välfärd.
            </seg>
          </u>
          <note type="speaker">
            Anf. 79 Utbildningsminister JAN BJÖRKLUND (fp) replik:
          </note>
          <u>
            <seg>
              Herr talman! Låt mig först kommentera något om friskolor. Jag
              förstår inte riktigt om Lars Ohly helt vill förbjuda friskolor
              eller om han vill strama åt. Det kanske han skulle kunna förtydliga,
              men på några av de punkter som Lars Ohly tog upp i sitt inlägg
              kan vi vara överens om att det finns en del problem som även vi
              har registrerat. Det är därför regeringen nu tar initiativ till
              ett antal regelförändringar.
            </seg>
          </u>
          <u>
            <seg>
              När de nuvarande reglerna för friskolor skapades för 1520 år
              sedan hade vi väldigt få friskolor i Sverige. Nu växer antalet.
              Friskolorna blir fler, och vi ser att det finns behov av att strama
              upp regelverket. Vi lade häromdagen fram ett förslag till nya
              regler för konfessionella friskolor. Vänsterblockets enda kritik
              av detta var att den nya borgerliga politiken borde genomföras
              ännu snabbare än vi planerat. Den kritiken kan vi leva med.
            </seg>
          </u>
          <u>
            <seg>
              När det gäller avknoppningen Lars Ohly gav några konkreta exempel
              erkänner jag direkt att det finns behov av förtydliganden när
              det gäller regler för avknoppning. Det har skett avknoppningar
              också i Stockholmsregionen under den tid som Lars Ohly och jag
              var kommunalpolitiker i Stockholm. Det finns, tycker jag, anledning
              att ifrågasätta en del i den ekonomiska överföringen, precis som
              antyddes.
            </seg>
          </u>
          <u>
            <seg>
              Slutsatsen av detta är inte att friskolor ska förbjudas, utan
              slutsatsen är att friskolor skapar mångfald och valfrihet men
              vi behöver ha tydligare regler på en del punkter. Det är vi på
              väg att rätta till.
            </seg>
          </u>
          <u>
            <seg>
              Jag hyser ganska gott hopp om att friskolor kommer att överleva
              även en vänsterregering. Såvitt jag vet går både Lars Ohlys och
              Mona Sahlins barn i friskolor Lars Ohlys barn gör det i alla fall
              och jag antar att man valt det inte för att de är dåliga utan
              för att de är bra.
            </seg>
          </u>
          <u>
            <seg>
              Kan du, Lars Ohly, förtydliga följande: Är det så att ni vill
              förbjuda friskolor helt och hållet eller vill ni ha ytterligare
              regelförändringar? Och vilka då, i så fall?
            </seg>
          </u>
          <note type="speaker">
            Anf. 80 LARS OHLY (v) replik:
          </note>
          <u>
            <seg>
              Herr talman! Det är mycket bra att Jan Björklund ställer den
              frågan. Privatskolereformen har inneburit ökad segregation, större
              skillnader, och nu kommer också ett mycket tydligt vinstintresse
              in i utbildningsverksamheten. Vinstintresset står alltid i motsättning
              till det samhällsintresse som vi borde ha, nämligen intresset
              av att alla barn får en bra utbildning, att alla barn får kunskaper
              som de kan ha nytta av i livet.
            </seg>
          </u>
          <u>
            <seg>
              Nu kommer vi med denna regering att få se alltmer av vinstintressen,
              det är jag övertygad om, även om jag är glad att Jan Björklund
              uppmärksammat åtminstone några av de problem som finns. Försäljningen
              av Tibble gymnasium är inte bara en liten marginell felföreteelse.
              Det är en skandal. Den moderata majoriteten i Täby fullmäktige
              säljer ut en skola värd mellan 35 och 50 miljoner för 9 miljoner
              till en rektor och en lärare, som gjort sitt livs klipp. Man har
              skänkt skattebetalarnas pengar till en rektor och en lärare. Det
              är skandal!
            </seg>
          </u>
          <u>
            <seg>
              När vi ser att detta sker på fler områden och man låtsas att
              det är fråga om någon sorts avknoppning där rektor tillsammans
              med en eller flera lärare ska ta över handlar det bara om att
              de gör sitt livs klipp. Det handlar inte om några utbildningspolitiska
              mål eller något som de vill uppnå, utan det är enbart ett vinstintresse
              som kommit in.
            </seg>
          </u>
          <u>
            <seg>
              Därför säger vi stopp. Nu måste vi ta oss tid att fundera över
              hur det kunde gå så snett. Vi föreslår en stopplag för privatskolor
              så att vi ger oss själva lite andrum och inser att det inte kan
              fortsätta på det sättet.
            </seg>
          </u>
          <u>
            <seg>
              Konfessionella eller religiösa privatskolor bör över huvud taget
              inte vara tillåtna. Det är orimligt att tänka sig att Plymouthbröderna
              ska få fortsätta att bedriva skolverksamhet en sekt som anser
              att deras barn inte får äta med andra barn. Vad är det för skola
              vi får när vi låter varje sekt ha sin egen skola? Nej, det handlar
              om att ha en bra och likvärdig skola för alla, och det står i
              motsättning till den utveckling av privatskolor som vi ser i dag.
            </seg>
          </u>
          <note type="speaker">
            Anf. 81 Utbildningsminister JAN BJÖRKLUND (fp) replik:
          </note>
          <u>
            <seg>
              Herr talman! Det är något märkligt med detta. Lars Ohly håller
              ett tio minuter långt anförande där han råskäller på privata alternativ.
              Jag ställde några preciserade frågor om hur det hela ska gå till
              i stället. Lars Ohly svarar med att hålla samma anförande en gång
              till.
            </seg>
          </u>
          <u>
            <seg>
              Jag frågade vilka regler de vill ha i stället. Det finns inga
              svar på det. Är det så att alla de skolor som redan finns får
              finnas, men att några nya inte får finnas, att de som finns är
              bra, men de som skulle kunna uppstå är dåliga? Är det svaret?
              Det är i så fall ett mycket märkligt svar. Dessutom motsvarar
              det Lars Ohly nu sade om konfessionella skolor inte alls det som
              Vänsterpartiet lade fram i utskottet i går. Då sade de att det
              nya borgerliga programmet är bra. Genomför det fortare, sade de.
              Men det där får de väl reda ut.
            </seg>
          </u>
          <u>
            <seg>
              Den budget som Vänsterpartiet lägger fram skulle, precis som
              statsministern sade, sluta i ekonomiskt kaos för Sverige. En räntechock
              utan like skulle uppstå om Vänsterpartiets budgetförslag genomfördes.
              Nu vet ni att det inte kommer att ske, och därför kan ni prata
              om det som om ni är alla goda gåvors givare, som om alla ska få
              allt.
            </seg>
          </u>
          <u>
            <seg>
              Ibland talar man om risken för ett nytt populistiskt parti i
              Sverige. Det behövs inget nytt sådant. Det finns redan: Vänsterpartiet.
            </seg>
          </u>
          <note type="speaker">
            Anf. 82 LARS OHLY (v) replik:
          </note>
          <u>
            <seg>
              Herr talman! Låt mig ta upp den tråden som den sista mellan oss
              i den här debatten. Att det skulle leda till ekonomiskt kaos har
              alltid varit överhetens försvar mot berättigade krav på rättvisa
              och en välfärd som omfattar alla. Det vore inte möjligt att genomföra
              rättvisa eftersom det skulle innebära att vi fick stora ekonomiska
              problem. Sedan har man låtsats som om man haft några ekonomiska
              teorier på sin sida som inneburit att rättvisa är omöjligt.
            </seg>
          </u>
          <u>
            <seg>
              Däremot är det fullt möjligt för regeringen och Jan Björklund
              att sänka skatter med 60 miljarder för de rikaste och fortsätta
              med ytterligare skattesänkningar nästa år, vilket ökar klyftorna
              mellan kvinnor och män, mellan rika och fattiga, mellan högavlönade
              och lågavlönade, mellan pensionärer och arbetande, mellan friska
              och sjuka.
            </seg>
          </u>
          <u>
            <seg>
              Det är fullt möjligt att genomföra orättvisor. Det blir aldrig
              något ekonomiskt kaos av att de fattiga får betala, av att de
              rika får det bra, utan de går alltid att genomföra enligt de ekonomiska
              teorier som Jan Björklund bekänner sig till. Det är mycket märkligt!
            </seg>
          </u>
          <note type="speaker">
            Anf. 83 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! Lars Ohly ondgjorde sig i sitt inlägg över valfrihetsreformer
              för äldre. Jag funderade därför när i Lars Ohlys värld möjligheten
              att själv bestämma upphör. När upphör rätten att själv få avgöra
              hur man till exempel som äldre ska vårdas eller hur man vill bo?
              Sedan insåg jag att det var Lars Ohly jag skulle ställa den frågan
              till. Det blir dock tämligen ointressant eftersom ingen i Lars
              Ohlys samhälle, oavsett ålder, kommer att få bestämma särskilt
              mycket själv eftersom det då finns en enda vård- och omsorgsgivare.
            </seg>
          </u>
          <u>
            <seg>
              Här har vi lite olika uppfattningar. Vi anser att vård och omsorg
              ska finansieras gemensamt och ges efter behov. Det kan emellertid
              finnas olika utförare, vilket innebär att jag som patient eller
              boende eller vad det nu kan vara kan få välja det som jag tycker
              passar mig bäst, den profil som jag vill ha.
            </seg>
          </u>
          <u>
            <seg>
              Vi tror att det är bra för personalen eftersom de därmed kan
              byta arbetsgivare. Vi tror att det är bra för kvalitetsutvecklingen
              eftersom man kan lära av varandra. Om det visar sig att någon
              gör på ett visst sätt och presterar bättre resultat kan andra
              lära av det. Om alla gör lika går utvecklingen inte lika fort,
              den blir inte lika positiv och kvaliteten förbättras inte på det
              sättet.
            </seg>
          </u>
          <u>
            <seg>
              Min uppfattning är att Lars Ohlys linje även på detta område
              inte bara skulle leda till att vi fick minskad valfrihet för den
              enskilde. Den skulle dessutom innebära att kvalitetsutvecklingen
              begränsades och personalens möjligheter att byta arbetsgivare
              upphörde.
            </seg>
          </u>
          <note type="speaker">
            Anf. 84 LARS OHLY (v) replik:
          </note>
          <u>
            <seg>
              Herr talman! Jag försökte i mitt anförande beskriva hur valfriheten
              en gång i tiden var en paroll för den borgerlighet som ibland
              styrde i kommuner, och 19911994 också i Sveriges riksdag, men
              hur man nu lämnat den. På Söder i Stockholm, där jag bor, är detta
              väldigt tydligt. Man förbjuder kommunala verksamheter att i egen
              regi lägga anbud. Där är alltså valfriheten reducerad till att
              bli en valfrihet att välja vilket företag som ska tjäna pengar
              på mitt vårdbehov, vilket företag som ska tjäna pengar på mitt
              omsorgsbehov. Det är så valfriheten formuleras enligt den nya
              borgerliga politiken.
            </seg>
          </u>
          <u>
            <seg>
              Borde man inte i stället satsa på en välfärd för alla, se till
              att den håller hög kvalitet och ge valfriheten tillbaka till dem
              som verkligen behöver den? De äldre i äldreomsorgen borde få bestämma
              om egen tid tillsammans med personal några timmar i veckan. Det
              kräver kanske några fler anställda inom äldreomsorgen och det
              kanske kostar lite pengar, men om man låter bli att sänka skatten
              för de allra rikaste är jag säker på att vi har råd med det. Eller
              också kunde man satsa på valfriheten att inom hemtjänsten få välja
              att jag i dag skulle prioritera att få hjälp med att komma ut
              i stället för den städning som jag fått tillåtelse till genom
              ett nådigt beslut av biståndsgivaren. Men den valfriheten talar
              ni inte om, utan det handlar om valfriheten att välja vilket privat
              företag som ska göra vinst på mitt omsorgsbehov. Samtidigt ska
              ni subventionera överklassnära tjänster som städning i hemmet.
            </seg>
          </u>
          <u>
            <seg>
              Varför ser du inte motsättningen, Göran Hägglund? Varför ser
              du inte skillnaden mellan att satsa på generell välfärd som fördelas
              efter behov och som alla som behöver får del av och att satsa
              på ett fåtal rikas konsumtion?
            </seg>
          </u>
          <note type="speaker">
            Anf. 85 Socialminister GÖRAN HÄGGLUND (kd) replik:
          </note>
          <u>
            <seg>
              Herr talman! Jag tror att man kan göra olika saker samtidigt.
              Det handlar bland annat om att förstärka kvaliteten inom till
              exempel äldreomsorgen. Där är valfriheten i sig en kvalitet, och
              den bidrar dessutom till att utveckla kvaliteten och innehållet
              i de tjänster som äldre efterfrågar. Det är bra för personalen.
            </seg>
          </u>
          <u>
            <seg>
              När det gäller möjligheterna till avdrag för hushållsnära tjänster
              vet Lars Ohly mycket väl att det här har existerat under en väldigt
              lång tid. Det har naturligtvis inte varit avdragsgillt, men det
              har lett till att vi har en sektor som har vuxit sig ganska stark
              utan att man betalar skatt och utan att den som arbetar inom sektorn
              omfattas av ett rimligt försäkringsskydd. Det blir någonting som
              bara de med rymlig plånbok eller rymligt samvete, ibland en kombination
              av det, kan kosta på sig.
            </seg>
          </u>
          <note type="speaker">
            Anf. 86 LARS OHLY (v) replik:
          </note>
          <u>
            <seg>
              Herr talman! Vi kan ju inte låta de kriminella bestämma gränserna
              för vår beskattning. De 133 miljarder som i dag undandras beskattning
              genom skattefusk, enligt en rapport som presenterades i går, skulle
              innebära att vi tar bort skatter, sänker skatter och anpassar
              oss efter dem som fuskar. Nej, det är naturligtvis orimligt.
            </seg>
          </u>
          <u>
            <seg>
              Det är det ni gör nu, genom att subventionera tjänster som Göran
              Hägglund påstår tidigare i stor utsträckning har varit en sektor
              som omfattas av svart arbetskraft eller dåliga arbetsförhållanden.
            </seg>
          </u>
          <u>
            <seg>
              Det är fullständigt fel väg att gå. Satsa i stället på generell
              välfärd!
            </seg>
          </u>
          <u>
            <seg>
              När vinstintresset kommer in öppnas alltid för plånboksstyrning
              av verksamheten. Vi ser det inom skolan, inom äldreomsorgen, på
              bostadsmarknaden och inom sjukvården.
            </seg>
          </u>
          <u>
            <seg>
              Vårt alternativ är det motsatta. Det handlar om att fördela välfärd
              efter behov, om att solidariskt betala. Det gäller även de rikaste
              de får till och med betala mer än vad de konsumerar, för de har
              råd med det. På det sättet utjämnar vi skillnader och gör Sverige
              till ett rättvisare och bättre land.
            </seg>
          </u>
          <note type="speaker">
            Anf. 87 PETER ERIKSSON (mp):
          </note>
          <u>
            <seg>
              Herr talman! När man är mitt i en brinnande högkonjunktur är
              det rätt läge att tänka lite mer långsiktigt, att försöka tänka
              lite längre än näsan räcker. Jag tycker att vi därför bör fundera
              på: Vad är det som långsiktigt ska göra Sverige till ett bättre
              land att leva i? Det är inte bara att titta på vad som gäller
              denna budget och de närmaste åren. Några sådana områden tänker
              jag prata om.
            </seg>
          </u>
          <u>
            <seg>
              Jag tycker att vi långsiktigt ska stärka konkurrenskraften för
              de små företagen i Sverige. Jag är besviken på det som regeringen
              har gjort hittills, liksom en majoritet av svenska småföretagare.
              Vi föreslår därför en kraftig sänkning av arbetsgivaravgifterna
              det som småföretagarna efterlyser mest av allt. En sänkning med
              10 procent för de små företagen har vi möjlighet att finansiera
              det kostar 10 miljarder kronor. Det skulle vara mycket bättre
              än att slå ut skattesänkningar på inkomstskatterna eller att gynna
              hushållsnära tjänster eller överklassnära tjänster, som Ohly var
              inne på.
            </seg>
          </u>
          <u>
            <seg>
              Jag tycker att man ska satsa mycket mer på forskning och småföretag
              och på kopplingen mellan småföretag och universitet och högskolor
              och satsa mer på de framtidsbranscher som vi vet kommer att vara
              viktiga för det land som vill vara med. Det gäller miljöteknik
              och andra framtidsbranscher där vi i dag har kunskaper som kan
              utvecklas, och där vi vet att många företagare har idéer och möjligheter,
              teknik, kunskap och produkter som kan bli ännu bättre och som
              vi behöver koppla ihop med den kunskap som finns på universiteten.
            </seg>
          </u>
          <u>
            <seg>
              Vi behöver satsa på studenterna. Jag tycker att det är fel att
              hålla igen där och trycka ut dem i arbetslivet så mycket som möjligt.
              Jag tror att studenterna behöver en hygglig inkomst för att kunna
              koncentrera sig på att långsiktigt förkovra sig och bidra till
              Sverige när de kommer ut, i stället för att tvingas arbeta under
              den tid de går på högskola och universitet. Det är i så fall bättre
              att ha en del av tiden på universitet arbetslivsorienterad och
              att jobba då. Det har man i Danmark, som är ett väldigt bra exempel
              på en koppling mellan näringsliv, arbetsliv och universitet som
              fungerar och som gör att man kan mer om de företag som man verkligen
              utbildar sig för när man kommer ut.
            </seg>
          </u>
          <u>
            <seg>
              Jag tycker att man måste ge fler människor möjlighet till nya
              livschanser. Jan Björklund talar ständigt om dem som misslyckas
              i skolan. Men varför ger han dem inte mer möjligheter att få nya
              chanser, att komma igen och få en bra utbildning på komvux? Nej,
              där skär man ned, försämrar reglerna och ser till att kommunerna
              stöter ut människor från nya möjligheter att komma igen.
            </seg>
          </u>
          <u>
            <seg>
              Jag tycker att vi måste hålla ihop Sverige, med en långsiktig
              strategi som tar ansvar för framtiden. Den går inte ut på att
              göra de fattiga ännu fattigare och de rika ännu rikare. Vi måste
              hålla ihop ett Sverige där det känns att vi kan leva tillsammans
              i någon form av gemenskap och ta ansvar för helheten tillsammans.
              Det får vi inte om man skapar ökade klyftor på det sätt som ni
              nu gör. Då får vi i stället ett samhälle som är hårdare, kallare
              och svårare att leva i för många.
            </seg>
          </u>
          <u>
            <seg>
              Jag tycker att vi ska ge småbarnsföräldrarna bättre möjligheter.
            </seg>
          </u>
          <u>
            <seg>
              Jag tycker att vi ska ställa om Sverige och investera i moderna,
              hållbara lösningar.
            </seg>
          </u>
          <u>
            <seg>
              Har du tid att leva? Vad är lycka? Vad är meningen med livet
              i det samhälle vi i dag lever i? Det här är ganska svåra frågor,
              men numera finns det bara ett svar, kan man tycka.
            </seg>
          </u>
          <u>
            <seg>
              Vi har fått en värld där alla länder strävar efter samma mål:
              mer konsumtion, mer prylar och mer pengar. Aldrig någonsin i mänsklighetens
              historia har människor så till den grad inriktats på samma sak.
              Livets mening tycks vara att ha. Alla är överens.
            </seg>
          </u>
          <u>
            <seg>
              Samtidigt står katastrofen och väntar bakom nästa hörn. Mänsklighetens
              samlade behov av att konsumera håller på att ta oss fram till
              en brant där vi aldrig har varit förut. Tidigare har vi påverkat
              och förändrat vår lilla del av världen på olika sätt. Nu gör vårt
              gemensamma handlande att hela världen förändras. Förutsättningarna
              för livet och för natur och ekosystem ändras med en hastighet
              som de flesta arter på jorden har mycket svårt att klara av och
              anpassa sig till.
            </seg>
          </u>
          <u>
            <seg>
              Vi behöver diskutera andra värden än konsumtion. Vi behöver fundera
              på: Kan vi göra tid till någonting, till livstid, tid att leva,
              som vi kan värdera upp, med kultur, besinning och gemenskap? Går
              det att hitta andra värden?
            </seg>
          </u>
          <u>
            <seg>
              För varje år som går kommer den dagen tidigare när vi redan har
              förbrukat allt det som återskapas på vårt klot. I år beräknas
              det ha skett den 6 oktober. Det finns uträkningar för det där.
              För en dryg vecka sedan hade vi alltså gjort slut på de sista
              av årets resurser som har återskapats, med nästan tre månader
              kvar på året. Vi konsumerar nu för mycket av skog, fossila bränslen
              och jordens och havens tillgångar.
            </seg>
          </u>
          <u>
            <seg>
              Det är framför allt vårt omättliga behov av energi som genom
              en bieffekt är i full färd med att förändra jordens klimat. Sverige
              utdöms i rapporten som det åttonde mest slösaktiga landet på jorden.
              Världsnaturfonden, som har gjort det här arbetet, uppmanar samtidigt
              oss politiker att se över infrastrukturen.
            </seg>
          </u>
          <u>
            <seg>
              Om investeringarna går åt rätt håll, Maud Olofsson, kan vi nog
              trots allt vända på det här.
            </seg>
          </u>
          <u>
            <seg>
              I fredags fick vi reda på att Al Gore och FN:s klimatpanel får
              dela på fredspriset. Det är synnerligen väl valda pristagare.
              Det finns i dag ingen större freds- och säkerhetsfråga än förändringen
              av vårt klimat. På bara någon generation kan vi få se att hundratals
              miljoner människor tvingas fly från sina boplatser, sina regioner
              och sina länder på grund av förändringarna i klimatet.
            </seg>
          </u>
          <u>
            <seg>
              FN:s forskare har samlat de här kunskaperna. Al Gore har spridit
              medvetandet om klimatfrågan som vår tids ödesfråga. Vår roll som
              politiker är dock en annan. Vi ska våga fatta de nödvändiga besluten.
            </seg>
          </u>
          <u>
            <seg>
              I förrgår anklagade ärkebiskopen den svenska regeringen för att
              den ännu inte har fastslagit ett klimatmål. Han och flera andra
              säger att vi inte kan vänta längre. Det handlar om en ansvarslös
              senfärdighet som vältrar över bördan på nästa generation. Frustrationen
              ökar över att alldeles för lite görs.
            </seg>
          </u>
          <u>
            <seg>
              I går sade Naturvårdsverket att Vägverkets planer motverkar klimatmålen.
              I stället borde man satsa mer på spårtrafik i enlighet med Banverkets
              mest omfattande förslag. Men i stället för att öka järnvägsinvesteringarna
              väljer regeringen att i budgetpropositionen successivt minska
              insatserna från 7,1 miljarder i år till 6,5 miljarder 2010. Det
              är bara motorvägarna runt Stockholm som får ökade anslag när Centern
              styr infrastrukturen. Redan nu har Banverket tvingats skjuta 71
              olika järnvägsinvesteringar på en osäker framtid.
            </seg>
          </u>
          <u>
            <seg>
              Vi borde göra det motsatta. Vi borde fördubbla kapaciteten på
              järnvägssystemet. Det kräver en enorm prioritering en satsning
              och koncentration på att göra det som är rätt långsiktigt i stället
              för det som är enklast kortsiktigt.
            </seg>
          </u>
          <u>
            <seg>
              Vi borde satsa på höghastighetståg mellan storstäderna och låta
              tåget konkurrera ut flyget på de kortare avstånden. Det är fullt
              möjligt, men vi måste våga satsa på det och göra det nu inte vänta
              till någon osäker framtid.
            </seg>
          </u>
          <u>
            <seg>
              Vi måste satsa på att göra om byggsektorn och energisektorn,
              så att vi får förnybar energi och snålare hus i stället för dem
              som i dag läcker som såll. Hur många väckarklockor behöver ringa
              innan vi får en regering som är beredd att på allvar göra något
              för att minska utsläppen? Ska de som är valda beslutsfattare verkligen
              behöva vara de sista som begriper att nu måste vi ändra politiken?
            </seg>
          </u>
          <u>
            <seg>
              Det behövs ett politiskt ledarskap i Sverige. Byt politik, inte
              klimat!
            </seg>
          </u>
          <note type="speaker">
            Anf. 88 Statsminister FREDRIK REINFELDT (m) replik:
          </note>
          <u>
            <seg>
              Herr talman! Jag var själv närvarande vid det europeiska råd
              som fattade de mest långtgående progressiva beslut som mänskligheten
              har sett när det gäller klimatpåverkan och växthusgasreduktion.
              Jag förstår faktiskt inte den typen av anklagelse.
            </seg>
          </u>
          <u>
            <seg>
              Nya moderaterna utvecklades i full insikt om att ett parti som
              lever med sin tid måste förmå att lära om och lära nytt, att påverkas
              av hur människor ser på sin samtid. På tre punkter ska jag i dag
              ge Peter Eriksson ett erkännande av förändringar vi noterar hos
              Miljöpartiet i och med årets motion.
            </seg>
          </u>
          <u>
            <seg>
              Det första finns mycket frankt formulerat på s. 56 i er motion,
              angående skatter. Miljöpartiet föreslår bland annat höjda skatter
              på arbete och på energi och klimat. Det har förts en diskussion
              om huruvida Moderaterna och alliansregeringen är på väg att ansluta
              sig till grön skatteväxling. Miljöpartiet är på väg att överge
              den. I stället för bred skatteväxling gäller nu bred skattehöjning
              på såväl arbete som klimat.
            </seg>
          </u>
          <u>
            <seg>
              Det andra erkännandet gäller att Peter Eriksson nu efter många
              års diskussion om att stå fri och vara annorlunda har placerat
              Miljöpartiet strikt till vänster i politiken. Eriksson hjärtar
              Sahlin. Sahlin verkar hjärta Eriksson. Ingen hjärtar Ohly. Det
              är dagsläget i relationsdramat på vänsterkanten. Det är ett viktigt
              besked att den som röstar på Peter Eriksson ger inflytande till
              Mona Sahlin och att den som röstar på Mona Sahlin ger inflytande
              till Peter Eriksson.
            </seg>
          </u>
          <u>
            <seg>
              Det tredje gäller er budget. Ni har inte råd med riktigt lika
              mycket som Vänsterpartiet, men ni är en god bit på väg. Vi föreslog
              20 miljarder, varav 15 miljarder var ansvarsfullt finansierade,
              för att få fram jobben. Här finns 10 miljarder till småföretagare,
              25 miljarder till klimatet, 2 miljarder till biståndet, mer till
              kulturen, mer till studenter mer till snart sagt varje grupp.
              Var ska detta tas?
            </seg>
          </u>
          <u>
            <seg>
              Var ska det tas, Peter Eriksson? Är det bara de som jobbar som
              ska få betala mer i Miljöpartiets Sverige?
            </seg>
          </u>
          <note type="speaker">
            Anf. 89 PETER ERIKSSON (mp) replik:
          </note>
          <u>
            <seg>
              Herr talman! Det är intressant att höra att statsministern läser
              vårt budgetalternativ. Jag tror att det finns mycket att hitta
              där.
            </seg>
          </u>
          <u>
            <seg>
              När det gäller frågan om skatteväxlingen kan jag berätta att
              när ni nu har tittat på den överenskommelse om en skatteväxling
              på 3 miljarder varje år som vi gjorde med Socialdemokraterna under
              den förra mandatperioden så har vi passat på att ta nästa steg.
              Vi satsar på att förändra skatteväxlingen. De miljöskatter som
              vi plockar in nu använder vi till att investera och bygga om samhället
              så att vi ska kunna skapa ett samhälle snabbare och på den tid
              som FN:s klimatpanel säger är nödvändig för att vi ska kunna efterlämna
              något som är hyggligt till våra barn.
            </seg>
          </u>
          <u>
            <seg>
              Om ni är lite snabbare den här gången och följer efter också
              den rörelsen skulle jag applådera. Det är detta som är nödvändigt
              för att vi ska få ett hållbart samhälle. Vi måste satsa mycket
              mer, större och snabbare för att ställa om energisektorn och transportsystemet.
              Vi måste föra över från vägar och flyg till järnväg och spår i
              storstäderna och också bygga om bostäderna. Den typen av förändringar
              vore det kul om ni noterade.
            </seg>
          </u>
          <u>
            <seg>
              Fredrik Reinfeldt undrar också vem som ska samarbeta med vem
              och så vidare. Vi har ganska god tid på oss. Men ett klart besked
              är att vi vill att det ska finnas ett bra alternativ före nästa
              val, så att väljarna får besked i god tid. Man ska också ge ett
              klart och tydligt besked för att väljarna ska ha ett regeringsalternativ
              att ta ställning till.
            </seg>
          </u>
          <u>
            <seg>
              Nu verkar inte detta vara den mest akuta frågan för svenska folket
              för tillfället. Nu är det en stor majoritet av svenska folket
              som i första hand tänker på att vi måste få bort den borgerliga
              regeringen, för ni sköter det för bedrövligt illa. Men jag tror
              att frågan vad vi ska ha i stället också snart kommer.
            </seg>
          </u>
          <note type="speaker">
            Anf. 90 Statsminister FREDRIK REINFELDT (m) replik:
          </note>
          <u>
            <seg>
              Herr talman! Det är svårt att träffa väljare som tror att man
              blir av med en regering utan att få en annan i stället. Det kanske
              är en eller annan som tycker att det regeringslösa tillståndet
              skulle vara skönt, men till slut måste man svara på frågan vilken
              regering som ska komma i stället. Vi ska naturligtvis följa relationsdramat.
              Jag inser också att det är långt till nästa val. Låt oss återkomma
              till det.
            </seg>
          </u>
          <u>
            <seg>
              Jag tycker att det är allvarligt, och Peter Eriksson bekräftar
              det, att ni överger den gröna skatteväxlingen för en bredbasig
              skattehöjning, där ni inte tror att kraftigt höjda skatter på
              arbete leder till att vi får mindre arbete. Nu kan man i och för
              sig ibland när man lyssnar på Peter Eriksson få intrycket att
              det är det som är syftet.
            </seg>
          </u>
          <u>
            <seg>
              Jag har lärt mig en sak i mina samtal om klimat och miljö över
              världen, och det är att den som är utan resurser klarar inte klimatutmaningen.
              Det är därför fattiga delar av världen säger: Kom och hjälp oss!
              De behöver hjälp med finansiering, med resurser och biståndsmedel,
              för annars kommer de inte att kunna möta de klimatförändringar
              som redan är på plats och de förändringar som behöver göras i
              framtiden. Att göra sig själv fattigare löser inte klimatproblemen,
              Peter Eriksson.
            </seg>
          </u>
          <note type="speaker">
            Anf. 91 PETER ERIKSSON (mp) replik:
          </note>
          <u>
            <seg>
              Herr talman! Om vi gör de rätta investeringarna och satsar på
              ett hållbart transportsystem och ett hållbart energisystem blir
              vi inte fattigare utan rikare. Då kommer alla att vinna på det.
            </seg>
          </u>
          <u>
            <seg>
              Problemet i dag är inte att det akut behövs ökade skattesänkningar.
              De har ni verkligen lyckats genomföra under mandatperioden. Men
              det finns ett akut problem som världen skriker om och som FN:s
              klimatpanel, Al Gore och alla andra som jobbar med de här frågorna
              skriker om. Man säger: Det krävs politiska åtgärder och investeringar
              för att bygga om samhället. Lyssna på dem också, så kan ni nog
              säkert förstå att det behövs åtgärder även i Sverige.
            </seg>
          </u>
          <note type="speaker">
            Anf. 92 Näringsminister MAUD OLOFSSON (c) replik:
          </note>
          <u>
            <seg>
              Herr talman! Peter Eriksson efterlyser ambitiösa mål. Jag kan
              upplysa honom om att vi på energiområdet kommer att behöva spara
              20 procent fram till 2020. Vi ska ha 20 procent förnybart och
              10 procent biobränsle enligt den överenskommelse som finns på
              EU-nivå. Nu vet jag att Peter Eriksson inte tycker om EU-systemen,
              men detta är det som Sverige har skrivit under och drivit fram
              i gemenskap med andra EU-länder.
            </seg>
          </u>
          <u>
            <seg>
              Peter Eriksson säger att han sänker arbetsgivaravgifterna. Det
              är inte sant. Du omfördelar arbetsgivaravgifter. Du tar nämligen
              bort sänkningen för ungdomarna. Du tar bort sänkningen av arbetsgivaravgifterna
              för tjänsteföretagen, för de äldre de som är födda efter 1937
              och löneskatten för äldre och egenföretagare. Du kvittar.
            </seg>
          </u>
          <u>
            <seg>
              När du gör så ger du arbetsgivaravgiftssänkning rakt av också
              till de stora företagen, men du missar det som är poängen med
              vår arbetsgivaravgiftssänkning. Vi siktar in oss på att få tillbaka
              de människor som står utanför arbetsmarknaden in i arbetslivet
              igen. Det är det som är poängen med de riktade arbetsgivaravgiftssänkningar
              som vi gör.
            </seg>
          </u>
          <u>
            <seg>
              Nästa fråga handlar om klimatpolitiken. Peter Eriksson har stora
              ambitioner. När vi kom i regeringsställning fanns det inte en
              enda krona till havsmiljösatsningar. Vi har lagt ökade resurser
              på detta. Jag tycker att Östersjön och det som händer där borde
              bli en larmklocka för oss alla om att vi borde göra något. De
              resurser som finns i vår budget tar Miljöpartiet bort. Det tycker
              jag är en otroligt underlig miljöpolitik.
            </seg>
          </u>
          <u>
            <seg>
              Jag har ytterligare en fråga, som handlar om infrastrukturen,
              som vi har pratat om tidigare. Vi pratar om skötsel och underhåll.
              Jag tror att det är väldigt viktigt: Om man ska hushålla med våra
              resurser måste man hushålla också med det som vi har investerat
              i. Miljöpartiet tar bort pengar till skötsel och underhåll. Varför
              gör man det?
            </seg>
          </u>
          <u>
            <seg>
              Peter Eriksson bor i en trakt där vi vet att det är otroligt
              dåliga vägar. Skogsindustrin klagar över att de inte kan ta fram
              virke och sälja därför att vägarna är för dåliga. Frågan är: Måste
              man ha stadsjeep för att ta sig fram på dessa vägar?
            </seg>
          </u>
          <note type="speaker">
            Anf. 93 PETER ERIKSSON (mp) replik:
          </note>
          <u>
            <seg>
              Herr talman! När det gäller miljöfrågan kan jag berätta att vi
              gör satsningar som är utöver dem som har varit tidigare. Men när
              ni i somras hade en presskonferens om er stora satsning på Östersjön
              visade det sig att det var 40 miljoner som det handlade om.
            </seg>
          </u>
          <u>
            <seg>
              För en kort tid sedan presenterade du er stora satsning på klimatområdet,
              1 miljard. Det visade sig efteråt att ni skär ned med 2,7. Och
              netto blir det stora neddragningar.
            </seg>
          </u>
          <u>
            <seg>
              Ni skär också ned på området biologisk mångfald. Ni gör inga
              höjningar av järnvägsanslagen trots att Banverket säger att det
              är nödvändigt för att genomföra de planer som finns. Vi skulle
              behöva öka det ännu mer, men det är ni helt ointresserade av.
              Ni gör ytterligare satsningar på vägnätet, framför allt på motorvägar.
              Bara Förbifart Stockholm, som ni vill göra, kostar 25 miljarder
              kronor. Det är enorma pengar.
            </seg>
          </u>
          <u>
            <seg>
              När det gäller småföretagen gör vi precis det som småföretagarna
              i Sverige vill, precis det de efterfrågar. Det handlar om generella
              insatser som gynnar småföretagarna som gör att de vågar investera
              och satsa, som gör att de kan anställa människor i framtiden.
              Det är inte det här plottrandet på en grupp här, på en grupp där
              och framför allt på områden som inte är konkurrensutsatta jämfört
              med andra länder.
            </seg>
          </u>
          <u>
            <seg>
              Jag tycker att det är en förfärligt dålig småföretagarpolitik
              som ni står för. Det tycker också Sveriges småföretagare.
            </seg>
          </u>
          <note type="speaker">
            Anf. 94 MAUD OLOFSSON (c) replik:
          </note>
          <u>
            <seg>
              Herr talman! Man kan titta på vår budget och de satsningar som
              vi gör. Det är en klimatmiljard. Utöver det satsar vi resurser
              i forskning och i energisparande, och det är nya satsningar på
              förnybart. Det är stora kraftfulla satsningar. Jag trodde att
              Miljöpartiet skulle vara för det. När vi gör de här satsningarna
              på havsmiljön, som ligger inom ramen för klimatmiljarden och som
              är mer än 40 miljoner kronor, säger Miljöpartiet nej till det.
              Östersjön kräver aktion nu. Det ser vi vartenda år vi är i Almedalen.
            </seg>
          </u>
          <u>
            <seg>
              Sedan gäller det skötsel och underhåll. Du måste först sköta
              det du har innan du kan investera i nytt. Jag kan bara beklaga
              att Miljöpartiet inte förmådde att se till att täppa igen de stora
              hål som vi hade i infrastrukturbudgeten under er tid. Nu måste
              vi reparera det.
            </seg>
          </u>
          <u>
            <seg>
              Jag tycker bara att det vore hedervärt om Peter Eriksson erkände
              att skötsel och underhåll inte är någonting för Peter Eriksson.
              Men då innebär det att det inte bara är Peter Eriksson och andra
              som behöver stadsjeep. Då är det många som kommer att behöva stadsjeep
              för att kunna ta sig fram på det vägnät som är så illa skött i
              Sverige efter ert regeringsinnehav.
            </seg>
          </u>
          <note type="speaker">
            Anf. 95 PETER ERIKSSON (mp) replik:
          </note>
          <u>
            <seg>
              Herr talman! Jag kan väl säga att Maud Olofssons argumentationsteknik
              sjunker under ytan för vad som borde vara rimligt anständigt.
              Men jag ska inte kommentera det så mycket mer.
            </seg>
          </u>
          <u>
            <seg>
              När det gäller järnvägarna har vi i vårt budgetförslag en betydligt
              större satsning även på underhåll av järnvägarna. Det behövs mer.
              Vi har lyssnat på Banverket. Vi har drivit det här tidigare också.
              Vi lyckades i och för sig inte få med oss de andra tillräckligt
              mycket på underhållssatsningar under den förra mandatperioden.
              Men det behövs mer.
            </seg>
          </u>
          <u>
            <seg>
              Vad ni står och skryter med är några hundra miljoner i ökning
              varje år. Vad vi behöver är mångmiljardssatsningar. Bara i Skåneregionen
              säger man att vi behöver satsa 40 miljoner på investeringar i
              järnväg. Inte en spänn är du beredd att lägga på det.
            </seg>
          </u>
          <u>
            <seg>
              I Västsverige är man i näringslivet och politiken överens och
              att sju av tio av deras infrastruktursatsningar gäller moderna
              järnvägar. Det är det som kortar tiderna. Det är det som möjliggör
              framtiden. Men ni är inte beredda att lägga en spänn på det.
            </seg>
          </u>
          <u>
            <seg>
              Ni drar ned, stoppar, lägger ned, skjuter alla de satsningarna
              på en oviss framtid. Det är likadant med Östgötabanan, Ostlänken
              och Götalandsbanan mellan Borås, Jönköping och Linköping. Och
              det är likadant med Norrbotniabanan. Hemma i Skellefteå skriker
              näringslivet efter att få en ny järnväg. Det är fullt på järnvägsnätet.
              Men varför gör du ingenting åt det?
            </seg>
          </u>
          <note type="speaker">
            Anf. 96 JAN BJÖRKLUND (fp) replik:
          </note>
          <u>
            <seg>
              Herr talman! Jag läser i en klimatmotion från Miljöpartiet: EU
              är en viktig organisation i kraft av sin storlek och därför att
              EU har haft en pådrivande roll. Det var EU som räddade Kyotoprotokollet.
              Sedan står det på nästa sida: Vi vill verka för att EU fortsätter
              att spela en ledande roll genom mer ambitiösa klimatmål. Sedan
              står det på sidan därpå att Sverige bör driva att EU ska vara
              ledande inte bara vad gäller generella mål klimatmål handlar det
              då om utan i alla detaljer för hur de ska tolkas och uppnås.
            </seg>
          </u>
          <u>
            <seg>
              Sedan läser jag på Miljöpartiets hemsida. Där står det så här:
              Vi vill att Sverige ska lämna EU.
            </seg>
          </u>
          <u>
            <seg>
              Jag vill inte problematisera i onödan, och jag vill inte peka
              på målkonflikter som inte finns. Men nog finns det en viss målkonflikt
              i att man hävdar att Sverige ska vara pådrivande i EU för mer
              ambitiösa klimatmål samtidigt som man vill lämna EU.
            </seg>
          </u>
          <u>
            <seg>
              Min fråga till Peter Eriksson blir: Hur ska vi verka för detta
              i EU när vi har lämnat EU?
            </seg>
          </u>
          <note type="speaker">
            Anf. 97 PETER ERIKSSON (mp) replik:
          </note>
          <u>
            <seg>
              Herr talman! Vad vi säger i vår klimatmotion visst var det den
              du läste ur? är ju inte vad vi ska göra när vi har lämnat EU utan
              vad vi ska göra nu. Det är nu som vi behöver åtgärder.
            </seg>
          </u>
          <u>
            <seg>
              Vi vill driva förändringar på alla arenor som vi är med i. Det
              vill vi göra i Sverige, lokalt och regionalt, och i världen, inte
              bara i EU utan i FN och andra organisationer också.
            </seg>
          </u>
          <u>
            <seg>
              Jag tycker att det är oerhört viktigt att Sverige använder det
              mandat som man har. Vi är nu medlemmar i EU för att driva en offensiv
              politik även när det gäller klimatfrågan. Och EU är en organisation
              som kan fatta viktiga beslut. I viss utsträckning har man också
              gjort det. Man har, i alla fall relativt sett, varit en progressiv
              kraft man kan jämföra med USA som försöker dra sig baklänges hela
              tiden på det här området och en hel del andra delar i världen.
              Jag tycker att Sverige borde göra ännu mer för att driva på det
              positiva arbetet.
            </seg>
          </u>
          <note type="speaker">
            Anf. 98 JAN BJÖRKLUND (fp) replik:
          </note>
          <u>
            <seg>
              Herr talman! Då förstår jag inte riktigt varför det står att
              man vill att Sverige ska lämna EU. Det är en sak att ni inte får
              igenom det just nu därför att det inte finns någon majoritet för
              att man ska lämna EU. Men jag antar att det, när det står att
              ni vill att Sverige ska lämna EU, betyder att om ni hade haft
              möjlighet hade ni velat driva ut Sverige ur EU så fort som möjligt.
              Det är en väldigt viktig kompletterande upplysning att ni ska
              gå ut ur EU först när ni har ändrat EU:s klimatmål. Om det är
              det ni menar bör ni säga det. Och om nu EU är så bra som ni skriver
              kanske följande fråga ska ställas: Varför ska vi lämna EU?
            </seg>
          </u>
          <note type="speaker">
            Anf. 99 PETER ERIKSSON (mp) replik:
          </note>
          <u>
            <seg>
              Herr talman! Vi accepterar den folkomröstning som vi har haft
              på det här området.
            </seg>
          </u>
          <u>
            <seg>
              Men vi tycker att det är förfärligt problematiskt att vi steg
              för steg får en tendens mot en ökad överstatlighet och centralisering
              och mot att EU blir en ny stat. Det är det vi reagerar mot här.
              Vi vill inte se EU som en ny stat.
            </seg>
          </u>
          <u>
            <seg>
              Den här konstitutionen är nu på väg att trumfas igenom. Fredrik
              Reinfeldt ska åka ned i morgon för att diskutera och fatta beslut
              om hur den nya konstitutionen ska se ut. Den skulle behöva ifrågasättas
              i mycket större utsträckning. Det finns tydliga exempel på vad
              som skulle behöva ändras.
            </seg>
          </u>
          <u>
            <seg>
              Vi skulle till exempel behöva en ny folkomröstning om den nya
              konstitutionen. Men ni vågar inte låta svenska folket över huvud
              taget vara med och rösta om detta därför att ni är rädda för vad
              folk tycker, rädda för att de skulle göra som i Frankrike och
              Holland och rösta nej.
            </seg>
          </u>
          <note>
            Partiledardebatten var härmed avslutad.
          </note>
          <note>
            2 § Utlåtande om grönbok om bioberedskap
          </note>
          <note>
            Föredrogs
          </note>
          <u>
            <seg>
              en
            </seg>
          </u>
          <note type="speaker">
            Anf. 100 ROLF GUNNARSSON (m):
          </note>
          <u>
            <seg>
              Herr talman! Det är ett enigt försvarsutskott som behandlat frågan
              om ett utlåtande om grönboken om bioberedskap. Vi vill trots denna
              enighet här i kammaren peka på vikten av de frågor som tas upp
              i detta utlåtande.
            </seg>
          </u>
          <u>
            <seg>
              Vi i utskottet ställer oss positiva till att kommissionen uppmanar
              till debatt om hur vi ska minska biologiska risker och stärka
              beredskapen och insatserna mot just sådana risker. Vi i utskottet
              understryker också vikten av att det tillkommer en utvärdering
              av nu existerande strukturer och en identifiering av eventuella
              brister.
            </seg>
          </u>
          <u>
            <seg>
              Som alla vet är en grönbok ingen rättsakt, utan den kan sägas
              vara en viljeyttring från kommissionen. Kommissionen säger också
              klart att syftet med grönboken är att få till en debatt i dessa
              så viktiga frågor och att det sker ett slags samråd på europeisk
              nivå för att just minska riskerna och stärka vår beredskap.
            </seg>
          </u>
          <u>
            <seg>
              Frågan kan kopplas bland annat till terrorismen, ett hot som
              i dag finns mot alla stater och folk. Vi behöver bara påminna
              oss attackerna i Madrid, London och New York och på en rad andra
              ställen i världen för att påminna oss om vår sårbarhet. Det har
              alltid tidigare hävdats att risken för att en så kallad bioterrorattack
              ska inträffa varit statistiskt låg, men frågan är om man kan lita
              på statistik inom områden av denna art.
            </seg>
          </u>
          <u>
            <seg>
              Herr talman! Om vi tittar på de förslag som finns i den grönbok
              som nu ska behandlas av riksdagen ser vi att den innehåller en
              översikt av relevant EU-politik, ger olika handlingsalternativ
              och förväntade resultat av det fortsatta arbetet samt tar upp
              frågan om förebyggande och skydd, utvecklande av riskanalyskapacitet,
              säkerhetsfrågor med forskning, yrkesetiska regler, förbättrad
              övervakningskapacitet samt insatser och återhämtning.
            </seg>
          </u>
          <u>
            <seg>
              Utskottet är, liksom regeringen, positivt till att en debatt
              initieras, och utskottet anser att det är viktigt att strategiska
              frågor rörande bioberedskap förs upp på EU-nivån. Vi tror att
              det sektorsövergripande samarbetet, både nationellt och på EU-nivå,
              bör kunna förbättras.
            </seg>
          </u>
          <u>
            <seg>
              Vi i utskottet påminner också riksdagen om att vi under förra
              riksmötet har uttalat att internationellt samarbete är nödvändigt
              för att förhindra global spridning av smittsamma sjukdomar. Detta
              finns i ett betänkande från socialutskottet.
            </seg>
          </u>
          <u>
            <seg>
              Vi i försvarsutskottet anser nu, precis som regeringen säger,
              att den så kallade subsidiaritetsprincipen tydligare bör betonas
              i förslagen om samarbete. Vi i utskottet tycker inte att det är
              önskvärt med ett kontrollorgan på EU-nivå.
            </seg>
          </u>
          <u>
            <seg>
              Herr talman! Försvarsutskottet menar att bioberedskapen måste
              ses som en del i ett större krishanteringssammanhang och helt
              enkelt vara ett led i att öka EU:s civila beredskap.
            </seg>
          </u>
          <u>
            <seg>
              Med detta yrkar jag bifall till utskottets utlåtande.
            </seg>
          </u>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            4 § Allmänpolitisk debatt
          </note>
          <u>
            <seg>
              Miljö och klimat
            </seg>
          </u>
          <note type="speaker">
            Anf. 101 ANDERS YGEMAN (s):
          </note>
          <u>
            <seg>
              Herr talman! Jag hade tänkt börja mitt anförande med att säga
              hur glad jag var över att se miljöminister Andreas Carlgren här
              i kammaren. Han lyser tyvärr med sin frånvaro. Annars är det faktiskt
              miljöministerns absolut starkaste gren, att synas och att höras.
              Det är nog så viktiga egenskaper för en miljöminister.
            </seg>
          </u>
          <u>
            <seg>
              Tyvärr är inte handling och skarpa förslag lika starka grenar.
              Om regeringen hade haft ett slagord för sin miljöpolitik hade
              det varit det rakt motsatta mot Wallenbergs klassiska devis att
              verka utan att synas.
            </seg>
          </u>
          <u>
            <seg>
              Herr talman! Jag har varit föräldraledig i ett halvår. Det var
              en härlig tid, men om jag inte hade sett eller hört miljöministern
              i tv, radio och tidningar hade jag trott att också han hade varit
              ledig.
            </seg>
          </u>
          <u>
            <seg>
              Under min ledighet lyste återigen skarpa förslag med sin frånvaro.
              Det har gått så långt att till och med regeringens och Centerpartiets
              starkaste supportrar misströstar. När ordföranden i Centerns nyaste
              avdelning, Stureplanscentern, får chansen att över ett helt uppslag
              i Svenska Dagbladet ösa beröm över regeringen säger han: Är det
              något område där regeringen har misslyckats så är det faktiskt
              miljöpolitiken. Det saknas handling, talk is cheap .
            </seg>
          </u>
          <u>
            <seg>
              Herr talman! Regeringen lever verkligen upp till det som tycks
              vara deras nya motto: att synas utan att verka. Men än allvarligare
              än att de inte når handling är att de få förslag de faktiskt får
              fram leder till sämre klimat. Skillnaden mot socialdemokratins
              miljöpolitik är tydlig.
            </seg>
          </u>
          <u>
            <seg>
              Vi vill satsa på de framgångsrika lokala klimatinvesteringsprogrammen.
              Regeringen vill i stället lägga ned dem.
            </seg>
          </u>
          <u>
            <seg>
              Vi vill satsa 1 miljard på forskning kring ny energi och nya
              drivmedel. Vi vill satsa 1 miljard på investeringsprogram för
              att i verkligheten introducera nya energikällor och drivmedel
              i stor skala.
            </seg>
          </u>
          <u>
            <seg>
              Regeringen försöker skramla ihop en miljömiljard genom budgettricksande,
              nedskärningar och namnändringar. Tyvärr är det så att nettot blir
              negativt. Regeringen lyckas få fram ett tiotal miljoner mindre
              än det man tidigare aviserat. Miljömiljarden visar sig vara en
              miljönedskärning.
            </seg>
          </u>
          <u>
            <seg>
              Vi vill satsa på att stödja miljöbilar och efterkonvertera dagens
              bilpark till klimatsäkra drivmedel. Regeringen är inte beredd
              att satsa en enda krona på dem som redan köpt bil, inte en enda
              krona på dem som inte har råd att lägga hundratusentals kronor
              på en ny bil.
            </seg>
          </u>
          <u>
            <seg>
              När vi satsar miljarder på att forska fram och introducera nya
              drivmedel höjer regeringen skatten på den miljövänligaste dieseln,
              den så kallade miljöklass ett-dieseln. Den betydligt miljöfarligare
              dieseln, den i miljöklass tre, slipper skattehöjning. Den miljövänligaste
              dieseln skattas bort till förmån för den miljöfarligaste.
            </seg>
          </u>
          <u>
            <seg>
              När vi vill satsa på klimatmärkning för att underlätta för alla
              de svenskar som vill göra bra miljöval stryker regeringen miljömålet
              i konsumentpolitiken. En god miljö ska inte längre vara ett mål
              för konsumentpolitiken i regeringen.
            </seg>
          </u>
          <u>
            <seg>
              Herr talman! Andreas Carlgren vill rädda skogen och den biologiska
              mångfalden, så även regeringen får man väl säga den lyser med
              sin frånvaro även här. De når tyvärr inte det uppsatta målet.
              Vad gör regeringen då? Aviserar de mer pengar? Presenterar de
              en ny politik? Nej, man skär ned anslagen eller, ska vi kanske
              säga, får sina anslag nedskurna.
            </seg>
          </u>
          <u>
            <seg>
              Nog behövs det en förnyelse av politiken för biologisk mångfald.
              Nog behövs det nya verktyg för att bevara skyddsvärd skog. Men
              regeringen börjar i fel ända. Den skär först ned anslagen med
              50 miljoner kronor, trots att målen inte nås. Sedan, efter att
              man har gjort den obehagliga nedskärningen, då ska man analysera
              läget, och då ska man försöka komma fram till vilka åtgärder som
              ska vidtas med de nedskurna resurserna.
            </seg>
          </u>
          <u>
            <seg>
              Det är en handlingsväg som inte är helt olik den behandling som
              försvaret fick i den borgerliga budgetmanglingen. Borg styrde
              skutan, och den till däckspojke degraderade Odenberg såg sig tvungen
              att lämna skeppet.
            </seg>
          </u>
          <u>
            <seg>
              Men Carlgren, han står stadigt kvar, surrad vid rodret. Problemet
              är bara att det är finansminister Borg som håller i repet och
              den biologiska mångfalden som får betala priset för regeringens
              vådliga seglats.
            </seg>
          </u>
          <u>
            <seg>
              Herr talman! Jag misstror varken regeringens eller Andreas Carlgrens
              ambitioner på miljöområdet. Jag börjar däremot misströsta om att
              han ska få sina moderata regeringskolleger med sig på en politik
              som kan rädda vårt klimat.
            </seg>
          </u>
          <u>
            <seg>
              Jag har, varje gång jag har stått i den här kammaren och debatterat
              med regeringsföreträdare och miljöministern, manifesterat att
              socialdemokratin är beredd att samarbeta om skarpa åtgärder mot
              klimathotet. Varje gång har jag mötts av vackra ord men ingen
              eller bristfällig handling, precis som ordföranden i Stureplanscentern
              och som ärkebiskopen nu har konstaterat: Ord men ingen handling,
              eller som ordföranden i Stureplanscentern säger: Talk is cheap
              .
            </seg>
          </u>
          <u>
            <seg>
              Jämför vi regeringens politik med den vi socialdemokrater föreslår
              kan vi konstatera att oppositionen har högre ambitioner, mer pengar
              och skarpare åtgärder. Jag hoppas att regeringen ska komma ikapp,
              men jag tror inte att det kommer att hända.
            </seg>
          </u>
          <u>
            <seg>
              Klimatet behöver en ny regering. Miljön behöver en ny regering.
              Och herr talman, Sverige behöver en ny regering.
            </seg>
          </u>
          <note type="speaker">
            Anf. 102 JEPPE JOHNSSON (m) replik:
          </note>
          <u>
            <seg>
              Herr talman! Anders Ygeman ägnar väldigt lång tid åt att tala
              om sin frånvaro. Det har vi inte gjort när han var borta. Nej,
              det var kanske lite dumt sagt.
            </seg>
          </u>
          <u>
            <seg>
              Det är ganska märkligt, Ygeman, att du talar om att vi är frånvarande
              i miljöpolitiken och klimatpolitiken när ni i er alternativbudget,
              som jag kallar för en s-kuggbudget, håller med om 99 procent av
              våra satsningar. Jag tycker det är lite förmätet att såga regeringsalternativet
              på en procent.
            </seg>
          </u>
          <u>
            <seg>
              Dessutom kan man faktiskt ifrågasätta Klimp. Det har bland annat
              Konjunkturinstitutet gjort. När Klimp:en kom är det klart att
              man bytte pannor. Men det hade man gjort i alla fall. I stället
              ledde det till överhettning på den marknaden. Jag har själv bytt
              och vet hur svårt det var att få någon att göra det, men nu bytte
              jag efter att Klimp:en hade försvunnit. Det gjorde bara att priserna
              ökade eftersom det blev en marknad för de här konverteringarna,
              och det har inte tjänat den enskilda konsumenten. De här Klimp-pengarna
              klumpade ihop sig till ingenting i slutändan.
            </seg>
          </u>
          <note type="speaker">
            Anf. 103 ANDERS YGEMAN (s) replik:
          </note>
          <u>
            <seg>
              Herr talman! Jag förstår att skolminister Björklund har lämnat
              kammaren. Han skulle med en rysning ha gett Jeppe Johnsson icke
              godkänt i ämnet matematik. Jag kan möjligtvis drista mig till
              att ge Jeppe Johnsson icke godkänt i ämnet politik.
            </seg>
          </u>
          <u>
            <seg>
              Bara i år har vi 345 miljoner kronor mer på klimatområdet. Få
              ihop den procentberäkningen, om du vill. Under de närmaste åren
              har vi 2 miljarder kronor för Jeppe Johnssons del kan jag säga
              att det är samma sak som 2 000 miljoner kronor mer än regeringen
              i vårt budgetalternativ. Få ihop den procenträkningen.
            </seg>
          </u>
          <u>
            <seg>
              Men det räcker inte med procent, Jeppe Johnsson. Det är ju praktisk
              politik det handlar om. Ni vill ge ut pengar så att man ska kunna
              köpa dyra, nya miljöbilar. Vi vill hjälpa till så att man ska
              kunna efterkonvertera. Ni vill göra skattehöjningar på den miljöbästa
              dieseln i stället för att gynna den miljövänliga. Skillnaden kunde
              inte ha varit tydligare.
            </seg>
          </u>
          <note type="speaker">
            Anf. 104 JEPPE JOHNSSON (m) replik:
          </note>
          <u>
            <seg>
              Herr talman! Jag kan tala om mitt tidigare yrkesliv. Jag vet
              att procent är svårt. Jag tror säkert att Ygeman tillhörde de
              elever som klarade det, annars är det väldigt svårt. Jag har nämligen
              varit mattelärare.
            </seg>
          </u>
          <u>
            <seg>
              Hur som haver säger Anders Ygeman att han gärna vill samarbeta
              men med vem? Mer spret mellan oppositionspartiet Socialdemokraterna
              och de andra tilltänkta samarbetspartierna får man väl verkligen
              leta efter.
            </seg>
          </u>
          <u>
            <seg>
              Anders Ygeman, jag medger att alla inte kan köpa en ny miljöbil.
              Men om du och jag gör det så kommer det ut en bättre begagnad
              på marknaden, och jag tror att den gör bättre nytta för miljön
              än din gamla ombyggda bil.
            </seg>
          </u>
          <note type="speaker">
            Anf. 105 ANDERS YGEMAN (s) replik:
          </note>
          <u>
            <seg>
              Herr talman! Och vad grundar Jeppe Johnsson det på? Det är naturligtvis
              så att den efterkonverterade bilen är precis lika bra för miljön
              som den som går på etanol från början det är ju det området som
              det handlar om just nu. Det är självklart, i alla fall när det
              gäller koldioxidutsläpp.
            </seg>
          </u>
          <u>
            <seg>
              Jag rekommenderar för procenträkningens skull läsning av regeringens
              egen budget, som jag håller upp här. Vår budgetmotion finns också
              att läsa, så kan ni se våra miljardsatsningar på klimatet, något
              som inte finns i alliansens budget.
            </seg>
          </u>
          <u>
            <seg>
              Vem ska Ygeman samarbeta med? Ja, jag kan läsa upp vad jag sade
              i mitt anförande. Jag har, varje gång jag har stått i den här
              kammaren och debatterat med regeringsföreträdare och miljöministern,
              manifesterat att socialdemokratin är beredd att samarbeta om skarpa
              åtgärder mot klimathotet med regeringen. Om det kommer skarpa
              åtgärder är vi beredda att ta vårt ansvar, men det har varit ett
              ganska lätt löfte att ge eftersom de skarpa åtgärderna har lyst
              med sin frånvaro.
            </seg>
          </u>
          <note type="speaker">
            Anf. 106 CLAES VÄSTERTEG (c) replik:
          </note>
          <u>
            <seg>
              Herr talman! Välkommen tillbaka från föräldraledigheten, Anders
              Ygeman! Jag tycker väl egentligen att det är samma gamla band
              som spelas upp jämfört med hur det lät förra hösten. Om Anders
              Ygeman hade varit tillräckligt uppmärksam under sin föräldraledighet
              det är bra att han inte har varit det, för det tyder på att han
              verkligen har tagit ledigt liksom jag gjorde under min föräldraledighet
              hade han upptäckt satsningar på havsmiljön, på den klimatmiljard
              som nu är på väg och på miljöbilspremien, satsningar som redan
              nu har gett en tydlig effekt. Jag tycker att det är bra att man
              är noga med vad som egentligen har hänt.
            </seg>
          </u>
          <u>
            <seg>
              Men det är också så att Anders Ygeman försöker säga att han har
              sträckt ut handen hela tiden men att det inte sker någonting.
              Men det är just det som pågår just nu. Anders Ygeman är själv
              inte med i Klimatberedningen, herr talman, men det är där vi samarbetar.
              Det är där vi nu är på gång och ska börja diskutera och komma
              fram till vilka målsättningar vi ska ha i Sverige och vilka åtgärder
              vi ska vidta för att vi ska kunna vända utvecklingen och få ett
              mer hållbart samhälle.
            </seg>
          </u>
          <note type="speaker">
            Anf. 107 ANDERS YGEMAN (s) replik:
          </note>
          <u>
            <seg>
              Herr talman! Claes Västerteg tar upp tre konkreta exempel. Låt
              oss prata om dem! Havsmiljön är det första. Ni tar pengar från
              biologisk mångfald och skyfflar över till havet. Nettoeffekten
              är noll.
            </seg>
          </u>
          <u>
            <seg>
              Ni pratar om att en klimatmiljard är på väg som en skarp åtgärd.
              Det är ju ett fantastiskt exempel på en skarp åtgärd. Men låt
              mig konstatera att det ni i budgeten kallar en klimatmiljard i
              själva verket är en sänkning av ambitionerna med 40 miljoner kronor.
              I vårt budgetförslag kan man hitta äkta miljarder, två stycken,
              för investeringar, forskning och utveckling.
            </seg>
          </u>
          <u>
            <seg>
              Det tredje skarpa förslaget, miljöbilsbonusen, är ju ett skarpt
              förslag, och därför stöder vi också det förslaget i vår budgetmotion.
              Men inte nog med att vi stöder det förslaget: Vi ger det också
              en rättviseprägel genom att dessutom erbjuda alla dem som redan
              har en bil en möjlighet att ta sitt ansvar genom att efterkonvertera
              sin bil till en miljöbil, något som ni motsätter er.
            </seg>
          </u>
          <note type="speaker">
            Anf. 108 CLAES VÄSTERTEG (c) replik:
          </note>
          <u>
            <seg>
              Herr talman! Den budget som nu i detalj har lagts på riksdagens
              bord är en budget för 2008. Det vore förmätet från regeringens
              sida att lägga fast alla detaljer för hur det ska se ut 2009 och
              2010 om regeringen och vi från majoritetens sida samtidigt säger
              att vi ska ha Klimatberedningen och att det är där vi ska föra
              ett samtal för att vi ska komma så överens som möjligt för att
              vi just ska kunna lösa de här viktiga frågorna och problemen och
              inte gräva ned oss i skyttegravar.
            </seg>
          </u>
          <u>
            <seg>
              Hade vi låst fast allt vid hur vi ser på 2009 och 2010 så hade
              det inte varit sjyst enligt min mening. Då hade vi bjudit in med
              armbågen.
            </seg>
          </u>
          <u>
            <seg>
              Det är så att de satsningar som vi gör på miljöområdet 2008 så
              mycket satsningar har aldrig någonsin gjorts på miljöområdet,
              inte under någon tidigare regering. Det tycker jag tyder på att
              vi har en kraftfull miljöpolitik som syftar till att ställa om
              till ett hållbart samhälle.
            </seg>
          </u>
          <note type="speaker">
            Anf. 109 ANDERS YGEMAN (s) replik:
          </note>
          <u>
            <seg>
              Herr talman! Jag konstaterar att Stureplanscenterns ordförande
              har rätt. Handling är svårt talk is cheap .
            </seg>
          </u>
          <u>
            <seg>
              Vi satsar 350 miljoner kronor mer än alliansens budget innevarande
              år. Den enda skarpa klimatåtgärden som Claes Västerteg kunde presentera,
              den har vi varit med och stött här i kammaren, och vi kommer att
              stödja den här i kammaren. Men vi föreslår också en förbättring,
              nämligen att alla de som i dag är innehavare av ett fordon ska
              kunna efterkonvertera det för att göra sin bil miljövänligare.
              Det skarpa förslaget avvisar regeringen.
            </seg>
          </u>
          <u>
            <seg>
              Det är tydligt vem som står för samarbete, och det är tydligt
              vilka som står för en klimatpolitik. Jag slutar återigen med Stureplanscenterns
              ordförande: Handling är svårt, talk is cheap .
            </seg>
          </u>
          <note type="speaker">
            Anf. 110 WIWI-ANNE JOHANSSON (v):
          </note>
          <u>
            <seg>
              Herr talman! På Trollberget i Storskogen sitter Nicke Lilltroll
              och gråter. Han gråter över att gammelskogen avverkas i rasande
              takt och ersätts med biologiskt fattiga skogsplanteringar.
            </seg>
          </u>
          <u>
            <seg>
              Nicke Lilltroll är bekant för de flesta av oss som var barn på
              60-talet. Han är ett skogstroll med många funderingar. Mossa,
              mossa på er alla människobarn, hälsade han. Men det gör han inte
              längre. I dag är han mest rädd för vad människorna och skogsbolagen
              med alla sina maskiner ska göra med Storskogen. Precis som jag
              undrar säkert Nicke Lilltroll hur regeringen egentligen tänker
              kring miljö- och klimatfrågor. Han förstår, liksom alla kloka
              människobarn, att ett förändrat klimat också drabbar allt liv
              i skogen.
            </seg>
          </u>
          <u>
            <seg>
              Här hemma säger regeringen många bra ord. De säger att de vill
              stärka miljön. Jo, regeringen vill stärka och skydda utrotningshotade
              växter och djur genom att inte göra naturreservat. Det tycker
              regeringen nog är onödigt och så dyrt att det har Sverige inte
              råd med. Och de som äger skogen är viktigare än själva skogen.
            </seg>
          </u>
          <u>
            <seg>
              Långt utanför Storskogen finns det platser som heter Djursholm,
              Danderyd, Örgryte, Täby och Hovås. Där finns det stora hus. Där
              bor det människor som regeringen tycker synd om. I stället för
              att rädda Storskogen vill regeringen att de rika människorna som
              bor där ska få behålla mer av sina pengar. De ska också få pengar
              från alla oss andra i Sverige så att de kan få hjälp av någon
              som städar i deras stora hus. Nicke Lilltroll tycker att det verkar
              konstigt. Det tycker jag med.
            </seg>
          </u>
          <u>
            <seg>
              Regeringen stärker alltså klimatpolitiken genom att också ta
              bort det svenska klimatinvesteringsprogrammet, Klimp:en. Det är
              verkligen jättekonstigt, eftersom Naturvårdsverket också tycker
              att Klimp:en är bra på att minska utsläppen av växthusgaser och
              är bra för miljön av andra skäl också. Men det tänker regeringen
              ta bort i alla fall, utan att tala om varför man gör det.
            </seg>
          </u>
          <u>
            <seg>
              Det är konstigt att lägga ned Klimp:en. Ni kanske också hörde
              miljöministern här i kammaren för snart ett år sedan när han lovade
              att ta vara på klimatinvesteringsprogrammet, att det var en missuppfattning
              att Klimp:en skulle läggas ned. Men han har kanske ångrat sig,
              för jag såg inga pengar i budgeten efter nästa års slut.
            </seg>
          </u>
          <u>
            <seg>
              Verkligen konstigt är det att regeringen tar bort mer pengar
              från klimatinvesteringar än man ökar sina satsningar. Då blir
              det ju mindre pengar att göra bra saker för miljön med.
            </seg>
          </u>
          <u>
            <seg>
              Ibland gör regeringen nästan bra saker, som att höja skatten
              på bensin och diesel. Men sedan gör de så att de som åker bil
              till jobbet och kan dra av pengar kan åka billigare till jobbet
              nu än tidigare. Det tycker jag är konstigt med tanke på miljön.
            </seg>
          </u>
          <u>
            <seg>
              Sedan tänker regeringen bygga nya stora vägar så att fler bilar
              kan få plats. Det är också konstigt. I Stockholm till exempel
              ska ju pengarna från trängselavgifter gå till att bygga nya vägar.
              Det är jättekonstigt med tanke på miljön.
            </seg>
          </u>
          <u>
            <seg>
              Nicke Lilltroll och jag är inte ensamma om att inte förstå regeringens
              politik. Det är många i hela Sverige som inte förstår vad regeringen
              håller på med, som till exempel varför miljöministern inte stoppar
              företaget som letar efter koppar inom ett område som ingår i världsarvet,
              i Sjaunja. Eller varför regeringen, trots att både Islands och
              Norges miljöministrar protesterat, skickat i väg gammalt uttjänt
              radioaktivt bränsle till det skandalomsusade Sellafield, trots
              att Sverige enligt strålskyddslagen inte får exportera kärnbränsle
              till ett land som inte har slutförvar. Sveriges regering struntar
              i det. Visst är det konstigt!
            </seg>
          </u>
          <u>
            <seg>
              Vänsterpartiet tycker precis som Världsbankens tidigare ordförande
              Nicholas Stern att världens ändrade klimat beror på att marknadsekonomin
              har misslyckats med att fixa en bra miljö. Visst är det konstigt
              att en borgerlig regering inte lyssnar på Stern. I stället trampar
              regeringen på i ullstrumporna och tycker att marknaden är bäst
              på att fixa nästan allt, och att det är bäst att allt görs frivilligt.
              Ja, när det gäller miljön alltså, inte om man blir arbetslös eller
              så.
            </seg>
          </u>
          <u>
            <seg>
              Det är så att man vill gråta själv när man tänker på det.
            </seg>
          </u>
          <u>
            <seg>
              Men Nicke Lilltroll och vi andra ska inte gråta, för det finns
              andra partier än de som ingår i regeringen som vill göra mer för
              din storskog och andra som har fått det riktigt dåligt på grund
              av alla utsläpp från oss i den rika världen.
            </seg>
          </u>
          <u>
            <seg>
              Människorna i Afrika, Asien och Latinamerika flyr därför att
              de inte kan bo kvar i sina byar längre. Antingen översvämmas de
              eller också finns det inget vatten alls. Därför tycker vi att
              Sverige ska ge mer pengar till de här länderna. Vi vill satsa
              på ett särskilt klimatbistånd, och det är jätteroligt att Naturskyddsföreningen
              också tycker att det är en bra idé. Tänk om regeringen också skulle
              tycka det! Men det gör de nog inte, för de tycker att biståndspengar
              ska användas till att ta emot flyktingarna när de kommer hit,
              till att skicka militär till andra länder och till att betala
              av gamla skulder.
            </seg>
          </u>
          <u>
            <seg>
              Vi tycker att det är jättekonstigt att regeringen sänker skatter
              med 67 miljarder för människor som redan har mycket pengar. Vi
              vill använda de pengarna till bra grejer för miljön och till människor
              som inte har så mycket pengar och kanske är arbetslösa.
            </seg>
          </u>
          <u>
            <seg>
              Nu ska du lyssna noga, Nicke Lilltroll, för till skillnad från
              människobarnen, som är mycket kloka, kommer du snart att få höra
              hur många av de vuxna i den här kammaren försöker göra sig lustiga
              över att du bara är ett litet troll och därför är det inte värt
              att ta dig på allvar. Men egentligen vet alla här inne vad du
              och varenda unge vet, nämligen att man måste våga bestämma att
              vi ska sluta släppa ut farliga saker så att mossan, blommorna,
              vattnet och alla djuren kan leva och må bra, ja, människorna också.
            </seg>
          </u>
          <u>
            <seg>
              Må så grankott!
            </seg>
          </u>
          <note type="speaker">
            Anf. 111 KARIN SVENSSON SMITH (mp):
          </note>
          <u>
            <seg>
              Herr talman! Jag tänkte börja med tre saker som regeringen har
              sagt och som jag varmt sympatiserar med.
            </seg>
          </u>
          <u>
            <seg>
              Förra årets regeringsdeklaration proklamerade att klimathotet
              är vår generations ödesfråga. Den meningen har ju inte blivit
              mindre aktuell sedan dess, snarare tvärtom.
            </seg>
          </u>
          <u>
            <seg>
              I årets regeringsdeklaration sade Fredrik Reinfeldt mycket tydligt
              att förorenaren ska betala. Det är också en princip som är mycket
              klok. Det är fel att subventionera dem som smutsar ned. De ska
              betala i stället, för att man ska kunna påverka åt rätt håll.
            </seg>
          </u>
          <u>
            <seg>
              Det som regeringen dessutom brukar hävda, som jag också sympatiserar
              med, är att klimatfrågan är global. Alla inser ju att även om
              vi vidtar alla åtgärder vi kan här i Sveriges riksdag räcker inte
              det. Det här måste också det internationella systemet ta itu med.
            </seg>
          </u>
          <u>
            <seg>
              Utifrån de tre utgångspunkterna tänkte jag tala om dels vad vi
              vill göra från Miljöpartiets sida, dels fundera över hur regeringens
              nuvarande politik går ihop med de här tre satserna.
            </seg>
          </u>
          <u>
            <seg>
              Om vi till att börja med tittar på prismekanismen, att använda
              investeringarna för att komma till rätta med klimatfrågan, kan
              vi notera att vi drivit det väldigt länge i Miljöpartiet. Det
              var Miljöpartiet som tog initiativ till grön skatteväxling. Det
              var verkligen ingen populär fråga. Vi har nyligen tittat på gamla
              presslägg och såg att det inte var någonting som uppskattades.
              Det fick vi driva igenom.
            </seg>
          </u>
          <u>
            <seg>
              När trängselskatten initierades var det heller inte precis någonting
              som folk snabbt anslöt sig till. Det trodde man också var fel.
              Man vågade inte ta strid med bilismen här i Stockholm. Det visade
              sig att stockholmarna lyckligtvis var klokare än så.
            </seg>
          </u>
          <u>
            <seg>
              Att i lag tala om att man måste sälja förnybara bränslen var
              inte heller något som var populärt.
            </seg>
          </u>
          <u>
            <seg>
              Alla de tre sakerna initierade vi och fick igenom här i riksdagen
              trots att klimatopinionen då inte alls hade nått i närheten av
              vad den är i dag. Nyligen har Demoskop visat att klimatfrågan
              har seglat upp och nu ligger i paritet med jobb och vård som är
              de klassiska, stora frågorna när det gäller vad folk tycker är
              viktigt i politiken och efter vilka parametrar man väljer vilket
              parti man ska rösta på. Och det är inte så konstigt att det är
              på det viset, därför att om vi inte klarar av att bromsa upp klimatförändringarna
              är egentligen rätt mycket av det andra ointressant. Har vi ingen
              värld att leva i kan vi ordna hur vi vill med arbetsmarknadsåtgärder.
              Det kommer ändå inte att räcka för att klara ut det hela.
            </seg>
          </u>
          <u>
            <seg>
              Vi vill använda de instrument som finns i Sveriges riksdag så
              att det politiska systemet kan leverera det vanligt folk vill
              ha för att leva klimatvänligt. Jag vet ingen förälder som vill
              se sina barn i ögonen och säga att man tänker fortsätta att förstöra
              för barnens och barnbarnens framtid.
            </seg>
          </u>
          <u>
            <seg>
              Ska man kunna byta bilen mot kollektivtrafiken, ska man kunna
              byta flyget mot snabbtåget, måste tåget gå. Det räcker inte med
              att det finns spår utan det ska också finnas tillräckligt med
              spår och det måste också finnas trafik som gör att det går att
              bekvämt flytta sig dit man ska. Då duger det inte att skriva som
              regeringen gör för utgiftsområde 22, nämligen att regeringen har
              för avsikt att öka utrymmet för väginvesteringar eftersom det
              sker på järnvägsinvesteringarnas bekostnad. Det är inte att leverera
              det människor behöver för att leva klimatvänligt.
            </seg>
          </u>
          <u>
            <seg>
              Vi vill i större utsträckning använda skatter för att påverka,
              helt i enlighet med den princip Fredrik Reinfeldt sade i talarstolen
              när riksdagen öppnade, nämligen att förorenaren betalar. Vi hade
              varit med om att initiera flygskatten. Det är svårt att inte påstå
              att flyget kanske borde ta sin del av ansvaret. I dag hade bensinen
              kostat 4 kronor litern vid pumpen om bilisterna hade varit lika
              lite beskattade som flyget. Det kan inte fortsätta så. Det senaste
              ministerrådsmötet visar att det är svårt att få till stånd något
              system av utsläppsrättigheter som täcker flyget. Vi måste göra
              vår egen hemläxa, precis som FN har uppmanat oss att göra, nämligen
              införa en flygbränsleskatt.
            </seg>
          </u>
          <u>
            <seg>
              Vi vill använda investeringarna till att bygga ut järnvägsnätet
              mellan städerna, bygga spårvagnsnät i städerna så att kollektivtrafiken
              kan bli snabb, bekväm och pålitlig. Människorna ska använda bilen
              bara när de absolut måste.
            </seg>
          </u>
          <u>
            <seg>
              Vi vill också se till att det blir billigare med kollektivtrafiken
              i förhållande till biltrafiken. Vad gör regeringen? När man höjer
              dieselskatten vilket vi förstås inte har något emot, den borde
              höjas ännu mer enligt vårt budgetalternativ måste man också se
              till att ta hand om kollektivtrafiken. Har man inget återföringssystem
              eller kompensationssystem leder det till att biljettpriserna blir
              dyrare. Det måste i sanning vara helt obegripligt för människor
              som får höra att de ska använda bilen mindre om de vill skydda
              klimatet samtidigt görs kollektivtrafiken dyrare.
            </seg>
          </u>
          <u>
            <seg>
              Det är dags att ta deklarationerna på allvar och använda dem
              EU för att trycka på i stället för att sitta och gå med på Open
              Skies, som kommer att öka flygtrafiken mellan USA och Europa.
              Använd EU-systemet till att begränsa lastbilarnas konkurrensförmåga
              i förhållande till järnvägen i stället för att försöka öka lastbilens
              konkurrenskraft genom att öka maxvikten och därmed skjutsa över
              gods från järnväg till lastbil.
            </seg>
          </u>
          <note type="speaker">
            Anf. 112 CLAES VÄSTERTEG (c) replik:
          </note>
          <u>
            <seg>
              Herr talman! Vi tar problemen på allvar, och vi visar det i vårt
              budgetförslag. Vi gör rejäla satsningar, precis som vi har varit
              inne på här tidigare. Men vi gör också en rejäl satsning på att
              förändra klimatskatterna så att de styr i en bättre riktning.
            </seg>
          </u>
          <u>
            <seg>
              Jag blir lite fundersam, herr talman, och har varit det under
              senare tid, när Miljöpartiet gör det till sin stora grej att det
              fattas investeringar och medel för järnvägar. Men bland annat
              skjuter vi lite pengar till järnvägarna i den här budgeten, just
              för att förbättra standarden.
            </seg>
          </u>
          <u>
            <seg>
              Men det är också så att vi har haft regeringsmakten i ett års
              tid. Miljöpartiet var med och styrde det här landet under ett
              antal år inte i regeringen men partiet tillhörde majoriteten.
              Jag kan bara konstatera att när man tittar på tillståndet på landets
              vägar och järnvägar gjorde den förra regeringsmajoriteten inte
              sitt jobb vad gäller infrastrukturen. Man gjorde inte sitt jobb
              på många andra håll heller, men det är så tydligt att de problem
              vi har i dag har uppstått därför att man inte gjorde tillräckligt
              under den förra regeringens tid.
            </seg>
          </u>
          <note type="speaker">
            Anf. 113 KARIN SVENSSON SMITH (mp) replik:
          </note>
          <u>
            <seg>
              Herr talman! Jag kan hålla med om att vi inte gjorde tillräckligt.
              När jag började som riksdagsledamot hösten 1998 var det så att
              för varje satsad krona på järnväg satsades två på väg. När den
              sista propositionen lades fram innan valet var förhållandet precis
              tvärtom. Det hade aldrig blivit fallet om det inte hade funnits
              ett starkt grönt inflytande i regeringen.
            </seg>
          </u>
          <u>
            <seg>
              Först var det kanske ett visst motstånd från socialdemokratin,
              men till slut insåg man att klimatfrågan måste få återverkningar
              på de investeringar som görs.
            </seg>
          </u>
          <u>
            <seg>
              Ni annonserar nu att ni ska göra tvärtom. Det står tydligt att
              utrymmet för väginvesteringar ska ökas. Jag förstår faktiskt inte
              vad du pratar om när du säger att ni tar frågan om infrastrukturinvesteringar
              på allvar.
            </seg>
          </u>
          <note type="speaker">
            Anf. 114 CLAES VÄSTERTEG (c) replik:
          </note>
          <u>
            <seg>
              Herr talman! Jag tycker att det är klädsamt av Karin Svensson
              Smith att hon erkänner att det inte gjordes tillräckligt under
              förra mandatperioden. Det har jag inte hört från Miljöpartiet
              tidigare. Det är definitivt klädsamt.
            </seg>
          </u>
          <u>
            <seg>
              Jag vill också påstå att det krävs att man kan ta sig till kollektivtrafiken.
              Vi kommer aldrig att ha möjlighet och vi har inte önskat det heller
              att bygga ut järnvägar precis överallt i varje litet samhälle.
              Därför lägger regeringen fram förslag på en rejäl satsning på
              till exempel enskilda vägar, som gör att även de på landsbygden
              på ett säkert och bra sätt kan ta sig till och från arbetet. Den
              satsningen är också avgörande för att ha en kollektivtrafik som
              helhet.
            </seg>
          </u>
          <u>
            <seg>
              Det är aviserat en infrastrukturproposition under våren. Vi kommer
              säkerligen att få anledning att diskutera frågorna mer. Men järnvägen
              är en viktig del i regeringens klimatpolitik.
            </seg>
          </u>
          <note type="speaker">
            Anf. 115 KARIN SVENSSON SMITH (mp) replik:
          </note>
          <u>
            <seg>
              Herr talman! Hur kan det då komma sig att regeringen minskar
              Banverkets möjlighet att fullfölja den framtidsplan vi har beslutat
              om här? Det är 71 järnvägsprojekt som skjuts på en osäker framtid.
              Man talar om att man kommer att ytterligare förflytta 25 miljarder
              till Norra länken och Förbifart Stockholm.
            </seg>
          </u>
          <u>
            <seg>
              Vad ska man tro? Var kommer pengarna från? Har ni inget ekonomiskt
              ansvar? Man kan inte få plats med 25 miljarder för motorvägar
              och stora järnvägsinvesteringar samtidigt. Man måste välja det
              som är mest klimatriktigt i sammanhanget.
            </seg>
          </u>
          <u>
            <seg>
              Vi kunde kanske ha gjort bättre, men nu handlar det om framtiden.
              Hittills i budgeten har det varit nedskärningar på Banverket.
              Framtidsprojekt har stoppats, men Norra länken får fortsätta bygget.
              Vad är det för klimatpolitik?
            </seg>
          </u>
          <note type="speaker">
            Anf. 116 Miljöminister ANDREAS CARLGREN (c):
          </note>
          <u>
            <seg>
              Herr talman! På försommaren satt jag med EU:s miljöministrar
              på ett informellt ministermöte i Ruhrområdet. För några årtionden
              sedan var Ruhr symbolen för industrialismen, stål- och kolindustriernas
              skorstenar och kolrök och himlen var oftast skymd av rökmoln.
            </seg>
          </u>
          <u>
            <seg>
              Nu satt vi miljöministrar under klar himmel i ett renat Ruhr
              och lyssnade till miljövisionären Jeremy Rifkin. Han talade om
              möjligheten att i framtiden åstadkomma en helt ny industriell
              revolution driven av miljöteknik, resurseffektivitet och innovationer.
              Där bortom såg han vätgasekonomi och solenergiekonomi hägra.
            </seg>
          </u>
          <u>
            <seg>
              Låt det inte vara någon tvekan: Sverige ska vara den ledande
              internationella förebilden för en sådan utveckling. Vi ska ha
              en av världens mest utvecklade ekonomier med hög ekonomisk tillväxt
              som är helt miljöanpassad och byggd på hållbara resurser. En krympande
              ekonomi kan aldrig krympa utsläppen tillräckligt. Det kan bara
              en ekonomi som utvecklas och växer en ekonomi som brukar utan
              att förbruka.
            </seg>
          </u>
          <u>
            <seg>
              Alliansregeringen har intensifierat arbetet runt om i hela samhället.
              Nu genomförs fler åtgärder än någonsin tidigare, och fler delar
              av samhället och näringar är engagerade i klimatarbetet än någonsin
              tidigare. I vår första budget ökade klimat- och miljösatsningarna
              jämfört med förra regeringens sista år, och i den andra budgeten
              ökar satsningen ytterligare.
            </seg>
          </u>
          <u>
            <seg>
              Sammanlagt presenterar vi klimatsatsningar för den mandatperiod
              som ligger framför oss som ligger närmare 40 procent över vad
              som gjordes under den förra mandatperioden. Med klimatmiljarden
              satsar vi på framtidens nyckelområden. Dessutom lägger vi fram
              det bäst miljöstyrande klimatskattepaketet som har presenterats
              i någon budget. Vi höjer skatten på utsläpp som förstör klimatet,
              och vi sänker skatten så att det syns i människors plånböcker.
              Miljöhänsynen ska kännas i hjärtat och synas i plånboken.
            </seg>
          </u>
          <u>
            <seg>
              Samtidigt sänker vi taket i den europeiska utsläppshandeln. Regeringen
              beslutade i förra veckan att minska tilldelningen av utsläppsrätter
              med ytterligare en tiondel, ytterligare två och en halv miljoner
              ton, jämfört med förra regeringen och stödpartierna. Med alliansregeringen
              minskar utsläppen snabbare, och förorenaren får betala.
            </seg>
          </u>
          <u>
            <seg>
              Vi arbetar nu i högt tempo för att åstadkomma vad klimatet kräver.
              Vi gör mer än vad den förra regeringen gjorde där det behövs,
              vi vänder kursen där det behövs.
            </seg>
          </u>
          <u>
            <seg>
              Efter tolv år med förra regeringen, stödd av Miljöpartiet och
              Vänsterpartiet, var satsningarna på havsmiljön vare sig nämnvärda
              eller spårbara i budgeten. Efter alliansens första tolv månader
              har vi inlett en omfattande satsning på havsmiljö. Ett nytt anslag
              på en halv miljard kronor har inrättats. Redan i år inledde vi
              med ett elvapunktsprogram.
            </seg>
          </u>
          <u>
            <seg>
              Efter tolv år med förra regeringen har det byggts vindkraft i
              snigelfart. Danmark gick om Sverige i ett tidigt skede, och för
              något år sedan kunde Portugal bygga lika mycket vindkraft på ett
              år som Sverige klarade på 15 år. Efter alliansens första tolv
              månader lägger vi nu om kursen för att åstadkomma de regelförenklingar
              som behövs. Målet är att det inte ska ta längre tid att bygga
              vindkraft i Sverige än i våra grannländer.
            </seg>
          </u>
          <u>
            <seg>
              Efter tolv år med förra regeringen var regelkrånglet för miljöutveckling
              i näringslivet orimligt. Jag träffade Volvo som för några år sedan
              ville bygga världens första helt klimatneutrala fabrik. De började
              planera för Hisingen i Göteborg. Ett år senare inleddes motsvarande
              arbete också i belgiska Gent. Nu står fabriken i Gent klar, med
              vindkraftverk som snurrar och solpaneler på taken. På Hisingen
              har planerna inte lämnat skrivbordet och tillståndsprövningen.
              Under alliansregeringens första tolv månader har vi redan beslutat
              om ett hundratal regelförenklingar, och vi ska fortsätta.
            </seg>
          </u>
          <u>
            <seg>
              Efter tolv år med förra regeringen har Sverige Europas tyngsta
              och mest bränsletörstiga bilpark. Efter tolv månader har vi tagit
              ledningen i den europeiska miljöbilsligan. Förra månaden ökade
              miljöbilsförsäljningen med 34 procent jämfört med motsvarande
              månad förra året. Samma period ökade etanolförsäljningen med nästan
              70 procent. Dessutom köper allt fler små och bensinsnåla bilar.
            </seg>
          </u>
          <u>
            <seg>
              Enbart statliga satsningar räcker inte för den omställning som
              kommer att krävas. Alliansregeringen gör mer än vad som någonsin
              har gjorts genom statens budget, men vi mobiliserar samtidigt
              insatser i hela övriga samhället. Vi behöver hela Sveriges insats!
            </seg>
          </u>
          <u>
            <seg>
              Vi vänder oss till näringslivet med utmaningen att genomföra
              miljöanpassningen, satsa på miljötekniken och vinna exportframgångar.
              Det är därför som vi avtalat med USA och Brasilien om samarbete.
              Därför satsar vi ytterligare åtgärder för ny miljöteknik för att
              minska utsläppen inom transportsektorn. Därför utmanar vi företagen
              att minska koldioxidutsläppen. Därför träffar vi marknadens aktörer
              för att utveckla en klimatmärkning tillsammans med dem, och vi
              börjar med livsmedelssektorn.
            </seg>
          </u>
          <u>
            <seg>
              Går det bra för Ludvig Svensson går det bra för Sverige, sade
              Olof Palme 1982. I dag berättar Ny Teknik hur Ludvig Svenssons
              textilfabrik i Kinna har blivit bäst i världen på högteknisk energisparande
              växthusväv. Man exporterar runt om i världen, och växthusväven
              sparar motsvarande tre till fyra kärnkraftverk varje år. Det går
              bra för det miljövänliga näringslivet och exporten i alliansens
              Sverige.
            </seg>
          </u>
          <u>
            <seg>
              Vi vänder oss till forskningen med utmaningen att tillsammans
              bygga Sverige som främsta kunskapsnation bara så kan vi ta ledningen
              i miljökapplöpningen. Därför genomförs nu ytterligare satsningar
              på nästa generations teknik för biodrivmedel. Sverige ska fortsätta
              att ligga i framkant där vi är som bäst.
            </seg>
          </u>
          <u>
            <seg>
              Vi vänder oss till Sveriges kommuner med utmaningen att tillsammans
              bygga och inleda programmet för hållbara städer och samhällen.
              Det innebär att förverkliga visionen om hållbarhet i våra kvarter,
              grannskap och stadsdelar. Samtidigt skapar vi bra exempel som
              lägger grunden för svensk miljöteknikexport.
            </seg>
          </u>
          <u>
            <seg>
              Vi vänder oss till det civila samhället. Vi vänder oss till medborgarna
              för att de ska medverka till förändringen och handla miljövänligt.
              Alliansregeringen gör dessutom de miljövänliga valen lättare.
            </seg>
          </u>
          <u>
            <seg>
              Miljöproblemen är globala och vårt miljöarbete stannar inte vid
              Sveriges gränser. Vi vänder oss därför till övriga länder i EU
              och har varit drivande för att EU ska sätta upp de mest radikala
              och ambitiösa klimatmålen som någon ländergrupp i världen antagit.
              Vi gör upp med myten att klimatåtgärder inom EU är bortaplan när
              det är svensk hemmaplan.
            </seg>
          </u>
          <u>
            <seg>
              Nu mobiliserar vi Sverige för att höja ambitionerna i klimatarbetet
              och samla samhället bakom ett nationellt klimatmål. Nu innebär
              det vetenskapliga rådets rekommendationer att Sverige först i
              världen ska sikta på att stabilisera utsläppen på en ännu lägre
              nivå än vad som hittills har diskuterats i världssamfundet. Regeringen
              välkomnar detta och gör sig samtidigt beredd för att så brett
              som möjligt komma överens om det politiskt satta målet.
            </seg>
          </u>
          <u>
            <seg>
              Förra regeringen talade om 25 procents minskning av utsläppen
              av växthusgaser till 2020 men ville inte låta riksdagen besluta
              om det. Myndigheternas prognoser visar att de åtgärder som den
              förra regeringen lämnade efter sig, de så kallade skarpa åtgärderna,
              skulle minska utsläppen med bara 2 procent 19902020. Nu siktar
              vi långt högre.
            </seg>
          </u>
          <u>
            <seg>
              Men hellre än att bråka om att ni gjort för lite i det förflutna,
              bjuder vi in er för att se till att tillräckligt mycket görs i
              framtiden. Den stora utmaningen för vår generation av politiker
              är att i bred samverkan åstadkomma lösningarna. Vi kan inte gräla
              oss ur klimatproblemen vi behöver samarbeta oss ur dem.
            </seg>
          </u>
          <u>
            <seg>
              I debatten så här långt har det varit mycket tal om vad staten
              ska göra men lite om vad hela samhället, näringslivet och forskningen
              ska göra. Det har handlat mycket om att utsläppen ska krympa,
              och det håller regeringen med om, men det har handlat mycket lite
              om hur vi ska se till att ekonomi- och teknikutveckling samtidigt
              växer tillräckligt mycket.
            </seg>
          </u>
          <u>
            <seg>
              Det har handlat mycket om det nationella perspektivet, vad vi
              ska göra här hemma i Sverige, men mycket lite eller inget alls
              om vad Sverige konkret ska göra i EU och globalt. Det är därför
              som alliansregeringen nu vänder kursen och vänder sig till hela
              samhället för att tillsammans med övriga samhället medverka till
              att den kursförändringen åstadkoms. Vi vill också för detta söka
              den breda samverkan som vi sedan regeringens start har sagt att
              vi siktar till.
            </seg>
          </u>
          <note>
            I detta anförande instämde Lennart Pettersson, Eva Selin Lindgren
            och Claes Västerteg (alla c), Sofia Arkelsten och Sven Yngve Persson
            (båda m), Anita Brodén (fp) samt Sven Gunnar Persson (kd).
          </note>
          <note type="speaker">
            Anf. 117 ANDERS YGEMAN (s) replik:
          </note>
          <u>
            <seg>
              Herr talman! Jag sade i mitt anförande att talet är miljöministerns
              stora styrka. Man kan säga att det blev en självuppfyllande profetia,
              för hade allt det som Andreas Carlgren sagt varit riktigt har
              ju Nobelkommittén i Norge gjort ett tragiskt misstag. Då skulle
              ju inte Al Gore ha fått Nobels fredspris utan Andreas Carlgren
              och alliansregeringen.
            </seg>
          </u>
          <u>
            <seg>
              Tyvärr har de inte hunnit uppfatta det i Stureplanscentern, där
              Andreas Carlgren gjorde ett bejublat framträdande i maj, för när
              de hade läst budgeten i oktober uttalade de att om det är på något
              område som regeringen har misslyckats så är det på miljöpolitikens.
              Tal är enkelt, handling är svårt.
            </seg>
          </u>
          <u>
            <seg>
              Vår nuvarande ärkebiskop gör exakt samma reflexion. Den enda
              som hyllar regeringens miljöpolitik för tillfället är regeringen
              själv.
            </seg>
          </u>
          <note type="speaker">
            Anf. 118 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Om vi inte ägnar oss åt orden utan åt det som faktiskt
              görs är det ett faktum att alliansregeringen nu genomför klimatmiljarden
              med internationella klimatinsatser, klimatforskning och mer hållbar
              energi inom jord- och skogsbruk. Och inte på en enda punkt är
              Socialdemokraterna emot. Ni föreslår bara opreciserat ytterligare
              miljarder utan att säga till vad.
            </seg>
          </u>
          <u>
            <seg>
              Det mest miljöstyrande klimatpaketet hittills genomförs för att
              minska utsläppen. Ni har inga andra summor från Socialdemokraternas
              sida.
            </seg>
          </u>
          <u>
            <seg>
              Vi lägger fram en politik för nya vägar att klara den biologiska
              mångfalden. Socialdemokraterna stöder det anslag som vi föreslår
              till lite drygt 99 procent.
            </seg>
          </u>
          <u>
            <seg>
              Vi inrättar ett nytt anslag för bättre havsmiljö. Redan i starten
              lägger vi en halv miljard. Socialdemokraterna stöder det.
            </seg>
          </u>
          <u>
            <seg>
              Vi lade fram ett förslag om miljöbilspremie och genomförde det.
              Ni stödde det.
            </seg>
          </u>
          <u>
            <seg>
              Du har sagt att ni ska ge stöd för progressiv handling. När vi
              nu visar den i praktiken visar ni också med er handling i riksdagen
              att ni stöder den i stora delar.
            </seg>
          </u>
          <note type="speaker">
            Anf. 119 ANDERS YGEMAN (s) replik:
          </note>
          <u>
            <seg>
              Herr talman! Jag har lovat att vi ska stödja varje skarpt miljöförslag.
              De få förslag som kommit från er på det området har jag också
              stött och därigenom levt upp till det löftet. Jag förstår inte
              varför det skulle störa Andreas Carlgren.
            </seg>
          </u>
          <u>
            <seg>
              Däremot stör det mig att när man gör en skatteväxling på miljöområdet
              vill man skattestraffa den miljövänligaste dieseln. Det stör mig
              att man lägger ned det mest mobiliserande och framgångsrika klimatprogrammet
              vi har haft i Sverige, det lokala klimatinvesteringsprogrammet.
              Det stör mig när miljöministern säger att vi till 99 procent är
              lika när vi har 2 000 miljoner kronor mer för forskning, utveckling
              och investeringsprogram.
            </seg>
          </u>
          <note type="speaker">
            Anf. 120 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Det var bra. Då klargjordes det som jag har påstått
              länge, nämligen att i handling genomför vi en politik som Socialdemokraterna
              till stora delar stöder. Samtidigt vill ni på gator och torg låta
              som att ni vill något helt annat. Men det är inte riktigt sant
              i den verkliga verkligheten när ni kommer till ert så kallade
              skarpa förslag och era faktiska anslagstabeller. Då visar det
              sig att det i mycket stora delar, till och med till de största,
              stöder ni våra förslag.
            </seg>
          </u>
          <u>
            <seg>
              Det gör inte den andra sidan av vänsterkartellen. Där vill man
              avskaffa miljöbilspremier redan vid årsskiftet. Där vill man inte
              ha någon satsning på havsmiljön från Miljöpartiets sida, medan
              Vänsterpartiet föreslår dubbelt så mycket. Där vill man satsa
              på mycket högre bensinskatt, och man vill införa den flygskatt
              där Anders Ygeman stöder regeringens linje.
            </seg>
          </u>
          <u>
            <seg>
              Jag tror att det är lättare att samla alliansen och Socialdemokraterna
              till en bred politik än vad det skulle vara att samla den splittrade
              vänsterkartellen. I grunden är det nog bra för Sverige.
            </seg>
          </u>
          <note type="speaker">
            Anf. 121 JAN-OLOF LARSSON (s) replik:
          </note>
          <u>
            <seg>
              Herr talman! Högerregeringen säger att man ska satsa på att förbättra
              stadsmiljöerna. Ändå lägger man ett skatteförslag där man likställer
              miljöklass 1-diesel med miljöklass 3-diesel vilket innebär att
              miljöklass 1-diesel kommer att försvinna från marknaden. Det innebär
              bland annat att partikelutsläpp kommer att öka. Inte minst i städerna
              där barnen är de som är mest utsatta.
            </seg>
          </u>
          <u>
            <seg>
              Är detta en satsning på en arbetsmarknadsåtgärd? Under förra
              mandatperioden skulle ni öka städningen av Stockholms gator. De
              kommer att kunna jobba treskift om detta går igenom. På vilket
              sätt förbättrar man miljön genom att slå ut en av de kvaliteter
              på bra drivmedel där Sverige faktiskt är ledande?
            </seg>
          </u>
          <note type="speaker">
            Anf. 122 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Frågeställaren missar helt vad det är som sker på
              den svenska bilmarknaden. Dieselbilarna minskar tvärtom partikelutsläppen.
              Utvecklingen håller i snabbt tempo på att lämna den verklighet
              som ni beskriver.
            </seg>
          </u>
          <u>
            <seg>
              Men när jag läste oppositionens förslag förstod jag varför ni
              lämnade den mest förorenande och bränsletörstiga bilparken efter
              er. Det ni föreslår är ett särskilt statsbidrag för att permanenta
              en alltför bränsleslukande bilpark som förstör och släpper ut
              för mycket utan att ni gör något verkligt åt just de åtgärderna.
            </seg>
          </u>
          <u>
            <seg>
              Men vi är fortsatt beredda att samarbeta och se till att vi får
              ned luftutsläppen.
            </seg>
          </u>
          <note type="speaker">
            Anf. 123 JAN-OLOF LARSSON (s) replik:
          </note>
          <u>
            <seg>
              Herr talman! Ungefär 15 år, Andreas Carlgren, räknar man med
              att det tar att byta ut den dieselpark vi har på personbilssidan.
              Det tar 15 år innan vi kommer upp så att det blir ett plus på
              det nya med partikelfilter och så vidare. I 15 år tänker du och
              regeringen utsätta barnen i Stockholm, Malmö och Göteborg för
              betydligt mer partikelutsläpp bara på grund av skatteincitament.
              Men höj då skatten på alla kvaliteterna! Då kan vi bibehålla en
              bra miljö.
            </seg>
          </u>
          <u>
            <seg>
              Dessutom har vi alla arbetsredskap runt om i landet som inte
              på många, många år kommer att få möjlighet till renare kvalitet
              och kunna minska partikelutsläppen. Nej, tänk om! Höj skatten
              på alla kvaliteter! Då klarar vi en bra miljö, och ni klarar budgeten.
            </seg>
          </u>
          <note type="speaker">
            Anf. 124 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Jan-Olof Larsson visar om igen exempel på det rena
              enbart nationella tänkandet. Nu ändrar vi regelverket i EU så
              att kraven på både partikelrening och luftföroreningar höjs. Samtidigt
              ser vi till att genomföra nya bränslekvalitetsdirektiv och att
              göra det största klimatskattepaketet med de mest miljöstyrande
              åtgärderna hittills. Det är ett paket som ni dessutom i alla viktiga
              summor stöder. Missa inte den viktiga utveckling som pågår! Se
              till att förnya bilparken i stället! Där sker den stora miljöförbättringen
              som både minskar utsläpp av partiklar och samtidigt minskar bränsleförbrukning
              och klimatförstöring.
            </seg>
          </u>
          <note type="speaker">
            Anf. 125 LENA HALLENGREN (s) replik:
          </note>
          <u>
            <seg>
              Herr talman! Vi har lyssnat till miljöministern i tio minuter,
              och det var knappast något erkännande av den politik som gjort
              Sverige till ledande på området, både nationellt och internationellt.
              Det var knappast heller en inbjudan till oppositionen för fortsatt
              samarbete. Det har jag svårt att tolka det som.
            </seg>
          </u>
          <u>
            <seg>
              Jag vill ändå tolka miljöministern som att han vill väl. Men
              du har en partiledare som varken tar i energipolitik eller elmarknaden.
              Du har en moderat statsminister som just har insett frågornas
              vikt, inte minst i opinionen. Jag gissar att han har ett tufft
              jobb, inte minst i det egna partiet, att övertyga om att på det
              här området behövs politiken, till skillnad mot på andra områden.
              Du har en finansminister som inte skjuter till en enda ny krona
              utan som ber dig trolla med knäna och dessutom bidra till den
              sänkta förmögenhetsskatten.
            </seg>
          </u>
          <u>
            <seg>
              Jag vill be miljöministern att ta chansen till debatt här i kammaren
              där klimatfrågan har många vänner. Vad är det som du egentligen
              vill genomföra men får nobben? Jag tror nämligen att klimatet
              skulle vinna en omröstning.
            </seg>
          </u>
          <note type="speaker">
            Anf. 126 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Det var lite svårt att hänga med i resonemanget.
              Jag har precis redovisat att vi ökar klimatsatsningen kraftigt,
              både under nuvarande år och för hela mandatperioden, jämfört med
              förra perioden.
            </seg>
          </u>
          <u>
            <seg>
              Så sägs det att jag skulle ha problem med finansministern. Vi
              redovisar nu rader av åtgärder både för att skynda på arbetet
              för att effektivisera energianvändning. Förnybar energi ökar kraftigt,
              och vi genomför dessutom regelförenklingar. Vi genomför satsningar
              på miljöteknikförbättringen. De behövs för att stödja exempelvis
              den nya generationens drivmedel. Det kallar Lena Hallengren för
              att jag har problem att få igenom politiken i regeringen. Där
              är det svårt att hänga med.
            </seg>
          </u>
          <u>
            <seg>
              Om det däremot är ett sätt att säga surt sa räven förstår jag
              det, men det är synd om det är hela inriktningen. Vi menar ärligt
              att vi vill söka det breda samarbete som vi har talat om och som
              jag tror att vi skapar förutsättningar för i handling.
            </seg>
          </u>
          <note type="speaker">
            Anf. 127 LENA HALLENGREN (s) replik:
          </note>
          <u>
            <seg>
              Herr talman! Faktum är att inte en enda ny krona har tillförts
              området. Ni byter namn och flyttar runt pengar. Ni flyttar från
              biologisk mångfald till havsmiljö. Det är helt riktigt att det
              sker en förändring när det handlar om miljöbilar. Men vad är det
              för åtgärder som har lett till denna utveckling?
            </seg>
          </u>
          <u>
            <seg>
              Jag är helt övertygad om att den heta fråga som klimatfrågan
              har blivit gör att människors medvetande ökar. Det ska vi alla
              vara tacksamma för. Men vilka ekonomiska styrmedel, vilka kraftfulla
              åtgärder är det som regeringen genomför som bidrar till denna
              utveckling?
            </seg>
          </u>
          <u>
            <seg>
              Det finns mycket mer att göra, och jag vill fråga miljöministern
              en gång till: Vad är det miljöministern egentligen vill genomföra
              men får nobben? Det vi hittills har sett kan väl inte vara det
              enda. I så fall är det svagt.
            </seg>
          </u>
          <note type="speaker">
            Anf. 128 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Nu blir det ännu konstigare. Frågan var vilka ekonomiska
              styrmedel och åtgärder vi genomför. Räcker det om jag nämner miljöbilspremien
              som Socialdemokraterna stöder och det mest miljöstyrande klimatskattepaket
              som har lagts i någon budget hittills och som Socialdemokraterna
              stöder i alla väsentliga delar? Det är tydliga exempel som svar
              på hur vi vill genomföra åtgärderna.
            </seg>
          </u>
          <u>
            <seg>
              Svaret på grundfrågan är att jag vill genomföra precis den regeringspolitik
              som vi nu genomför. Därutöver vill jag naturligtvis göra mycket
              mer under resten av mandatperioden. Men på tolv månader har vi
              åstadkommit den förändring som jag redovisade. Den ska jämföras
              med det som lämnades efter tolv år. Det är skillnad.
            </seg>
          </u>
          <u>
            <seg>
              I stället för att bråka om det som gjordes för lite vill vi se
              till att tillsammans göra mer för framtiden.
            </seg>
          </u>
          <note type="speaker">
            Anf. 129 WIWI-ANNE JOHANSSON (v) replik:
          </note>
          <u>
            <seg>
              Herr talman! Jag sade att jag tyckte att det var mycket som var
              konstigt med regeringens politik. Jag tycker fortfarande att det
              är mycket konstigt hur regeringen och miljöministern tänker när
              det gäller att minska bilismen. Miljöbilspremien styr inte bort
              bilåkandet. Det bästa är väl ändå att inte åka bil över huvud
              taget.
            </seg>
          </u>
          <u>
            <seg>
              Hur kan det vara bra för miljön att man flyttar pengar till miljöbilspremien
              från kontot för biologisk mångfald? Hur går det ihop med en bra
              miljö i skogen?
            </seg>
          </u>
          <u>
            <seg>
              När man inte kan nå miljömålet Levande skogar flyttar man fram
              miljömålet. På så sätt kan man uppfylla sina åtaganden. Det är
              inte så svårt att förstå.
            </seg>
          </u>
          <u>
            <seg>
              En annan fråga som jag kanske kan få svar på gäller klimatinvesteringsprogrammet
              Klimp:en. Den 22 november förra året lovade miljöministern att
              det skulle vara kvar. Vi hoppas att det är kvar efter 2008, trots
              att det inte finns några pengar i dag.
            </seg>
          </u>
          <note type="speaker">
            Anf. 130 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Nu fick vi höra att det är ett mål i sig att minska
              bilismen. Är det verkligen en uppfattning som vänsterkartellen
              står bakom? Jag är övertygad om att Sverige kommer att behöva
              bilen också i fortsättningen, men det behövs miljövänlig bilism
              med miljövänliga drivmedel.
            </seg>
          </u>
          <u>
            <seg>
              När det gäller den biologiska mångfalden vill jag säga att den
              anslagsförändring som vi nu genomför stöds till 99 procent av
              huvuddelen av vänsterkartellen. Det är en diskussion som i första
              hand får föras inom vänsterkartellen, tycks det.
            </seg>
          </u>
          <u>
            <seg>
              När det gäller Klimp:en inleder vi nu programmet för hållbara
              städer, som jag beskrev. Vi visar på mycket mer offensiva satsningar
              tillsammans med näringslivet.
            </seg>
          </u>
          <u>
            <seg>
              Jag vill ställa en fråga. Vänsterpartiet vill ju lämna EU. Hur
              ska vi kunna stärka vårt arbete i klimatarbetet genom att lämna
              EU? Hur fort vill ni överge den plattform vi nu har som är den
              viktigaste av alla?
            </seg>
          </u>
          <note type="speaker">
            Anf. 131 WIWI-ANNE JOHANSSON (v) replik:
          </note>
          <u>
            <seg>
              Herr talman! Jag har en motfråga till miljöministern. Hur kan
              man få det till att vi vill förbjuda bilismen när jag säger att
              vi vill minska bilismen? Det är inte riktigt det vi säger. Vi
              vill stoppa bilismen, kontrade miljöministern med. Det vill vi
              inte.
            </seg>
          </u>
          <u>
            <seg>
              Vi vill göra det möjligt för människor att slippa åka bil. Vi
              vill göra det möjligt för dem att åka kollektivt, att åka på räls
              i stället för på väg. Det har inte regeringen underlättat.
            </seg>
          </u>
          <u>
            <seg>
              Vad beträffar hållbara städer vill jag säga att om ni bara byter
              namn på klimatinvesteringsprogrammet Klimp:en och skär ned på
              anslaget till det är det för att man inte vill vidkännas att vi
              hade ett bra program. Men det är ju inte så det är tänkt.
            </seg>
          </u>
          <u>
            <seg>
              Jag förstår inte att man inte vill agera lokalt när man talar
              så mycket om hur man vill arbeta globalt.
            </seg>
          </u>
          <note type="speaker">
            Anf. 132 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Det var bra att Wiwi-Anne Johansson nu ändrade sig
              om bilismen.
            </seg>
          </u>
          <u>
            <seg>
              Vi är överens om att det behövs mer ordentliga satsningar på
              järnvägstrafik och kollektivtrafik på riktigt. Det duger inte
              att skapa mängder av projekt och sätta upp höga mål med låga anslag
              och ersätta resten med blomsterspråk. Från regeringens sida håller
              vi nu på att göra en förändring så att det blir verkliga pengar.
            </seg>
          </u>
          <u>
            <seg>
              När det gäller Klimp:en är sanningen att Konjunkturinstitutet
              har visat att åtgärderna har förhållandevis mycket låg effektivitet,
              och att det är förhållandevis mycket höga administrationskostnader.
            </seg>
          </u>
          <u>
            <seg>
              Vi siktar på att genomföra en satsning tillsammans med näringslivet
              där vi vill se bred miljöteknikutveckling som också lägger grunden
              för stora exportframgångar samtidigt som vi förverkligar förändringarna
              hemma i kvarteret.
            </seg>
          </u>
          <u>
            <seg>
              Något svar på frågan om EU fick vi inte.
            </seg>
          </u>
          <note type="speaker">
            Anf. 133 KARIN SVENSSON SMITH (mp) replik:
          </note>
          <u>
            <seg>
              Herr talman! Jag har tre frågor till miljöministern.
            </seg>
          </u>
          <u>
            <seg>
              När det gäller hur man ska miljöanpassa och klimatanpassa transportsystemet
              har vi två myndigheter som vi utgår ifrån. Det är Naturvårdsverket
              och Vägverket. Vägverket säger i sitt remissvar till Oljekommissionen
              att i bästa fall kan en femtedel av klimatåtgärderna eller oljereduktionen
              ske genom byte till förnybara drivmedel. Resten måste ske på annat
              sätt.
            </seg>
          </u>
          <u>
            <seg>
              Kollektivtrafik är svaret på det. Då undrar jag vad regeringen
              vill när det gäller kollektivtrafiken. Hur kan det komma sig att
              man låter dieselskatten slå igenom på bussarna så att det blir
              dyrare? Hur kan det komma sig att man inte satsar på baninvesteringar
              i stället för på väginvesteringar?
            </seg>
          </u>
          <u>
            <seg>
              Min andra fråga gäller hållbara städer. Regeringen vill satsa
              på det. Förklara för mig hur staden här blir hållbar. Även om
              ni skulle anslå 2 miljarder i stället för 1 miljard lär det inte
              kompensera för att man lägger 25 miljarder på att utvidga möjligheten
              att förstöra klimatet genom mer vägtrafik.
            </seg>
          </u>
          <u>
            <seg>
              Vad är en klimatmiljard mot 25 miljarder till väginvesteringar?
              Förklara det för mig.
            </seg>
          </u>
          <note type="speaker">
            Anf. 134 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Vi börjar nu äntligen visa sanningen om de stora
              uppblåsta program som den förra majoriteten låtsades lämna efter
              sig när det gäller kollektivtrafiken. Det handlar om att redovisa
              både de åtgärder som ska göras och att satsa pengarna för det.
              Det kommer vi att göra. Det ska också ligga i den infrastrukturproposition
              som regeringen ska lägga fram nästa år.
            </seg>
          </u>
          <u>
            <seg>
              För ett år sedan stod vi här och förde samma debatt. Då var Citybanan
              det stora exemplet. Nu har vi redovisat hur vi gör satsningarna,
              och byggandet pågår. Dessutom satsar vi miljardbelopp på kollektivtrafik.
              Är det inte dags att rätta ordvalet efter verkligheten och det
              som faktiskt syns? Det räcker inte att föra debatten här i kammaren.
              Det måste också stämma med verkligheten utanför.
            </seg>
          </u>
          <note type="speaker">
            Anf. 135 KARIN SVENSSON SMITH (mp) replik:
          </note>
          <u>
            <seg>
              Herr talman! Tala om var i propositionen ni satsar på kollektivtrafik.
              Det blir dyrare med biljetterna. Ni har ingen kompensation för
              dieselskatten.
            </seg>
          </u>
          <u>
            <seg>
              Förklara för mig hur Förbifart Stockholm ska bidra till att göra
              en hållbar stad av Stockholm.
            </seg>
          </u>
          <u>
            <seg>
              Förklara för mig vart kilometerskatten har tagit vägen. I en
              lördagsintervju förklarar du, klokt nog, att man behöver kilometerskatt
              för att reglera ökningen av lastbilstrafik. Det är den klimatgas
              som ökas mest. Var hittar jag det i budgeten? Tala om vilken sida
              det står på.
            </seg>
          </u>
          <note type="speaker">
            Anf. 136 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Den här typen av debatter blir till sist ganska
              tråkiga om man gång på gång låtsas att alliansregeringen på 12
              månader ska ha hunnit rätta till allt det som inte gjordes på
              12 år.
            </seg>
          </u>
          <u>
            <seg>
              Jag har på punkt efter punkt redovisat hur vi har lagt om kursen
              och inlett förändringar också när det gäller kollektivtrafiken
              och järnvägssatsningarna utan att angripa det finmaskiga vägnätet
              ute på landsbygden. Vi är nämligen övertygade om att utan bilen
              stannar Sverige. Det är därför vi ska se till att bilen blir miljövänlig
              och drivs med miljövänliga bränslen.
            </seg>
          </u>
          <u>
            <seg>
              Om vi för en mer ärlig debatt blir det mer intressant än om vi
              låtsas att allt skulle ha kunnat rättas till omedelbart. Förvånansvärt
              mycket är redan gjort.
            </seg>
          </u>
          <note type="speaker">
            Anf. 137 JAN LINDHOLM (mp) replik:
          </note>
          <u>
            <seg>
              Herr talman! Det ska löna sig att göra rätt, och det ska kosta
              att smutsa ned, sade miljöministern. Han sade också att miljöhänsyn
              ger nya jobb.
            </seg>
          </u>
          <u>
            <seg>
              Det har Miljöpartiet sagt i över 20 år. Allianspartierna har
              hela tiden påstått att vi har fel. Jag är därför jätteglad att
              ni har ändrat er.
            </seg>
          </u>
          <u>
            <seg>
              Om ni menar allvar med er nya insikt undrar jag om miljöministern
              är beredd att dra tillbaka förslaget till en enklare plan- och
              bygglag eller om miljöministern är beredd att skicka signaler
              till ledamöterna i civilutskottet att ta hänsyn till en del av
              Miljöpartiets förslag. Det räcker nämligen inte att enbart ändra
              lagen så att man tar större hänsyn till de risker som klimatet
              innebär. Man måste också ge plan- och bygglagen verktyg så att
              man kan bygga effektivt för en hållbar framtid. Det gäller till
              exempel att se till att lagen innehåller möjlighet att ta mer
              hänsyn till de effekter som externetableringar får på trafiken.
            </seg>
          </u>
          <u>
            <seg>
              Är miljöministern beredd att vidta någon åtgärd så att vi inte
              hamnar på efterkälken här?
            </seg>
          </u>
          <note type="speaker">
            Anf. 138 Miljöminister ANDREAS CARLGREN (c) replik:
          </note>
          <u>
            <seg>
              Herr talman! När det gäller skatteväxlingen kan jag bara konstatera
              att vi genomför det mest miljöstyrande klimatskattepaket som har
              legat i någon budget. Det innebär att vi höjer skatten på det
              som förstör miljö och klimat samtidigt som det syns skattesänkningar
              i plånboken.
            </seg>
          </u>
          <u>
            <seg>
              Det märkliga är att samtidigt som regeringen genomför den politiken
              har Miljöpartiet övergått från att förespråka bred skattesänkning
              till att förespråka bred skattehöjning hela vägen. Ni höjer skatten
              på miljöutsläpp, men också stort på arbete dessutom för låg- och
              medelinkomsttagare. Det är svårt att se hur det ska gagna den
              miljövänliga utvecklingen. Dessutom höjer ni skatten kraftigt
              i tjänstesektorn.
            </seg>
          </u>
          <note type="speaker">
            Anf. 139 JAN LINDHOLM (mp) replik:
          </note>
          <u>
            <seg>
              Herr talman! Det vore intressant att få svar på frågan.
            </seg>
          </u>
          <u>
            <seg>
              Jag är jätteglad om ni om några år kan följa efter oss även när
              vi tar steget fram när det gäller att utveckla de ekonomiska styrmedlen.
            </seg>
          </u>
          <u>
            <seg>
              Jag funderade över om ministern är beredd att vidta några åtgärder
              för att förbättra plan- och bygglagen. Det är ju ett konkret verktyg.
              På Naturvårdsverket är man jätteorolig för att ni inte ser till
              att vattenfrågorna får en ökad tyngd i översiktsplaneringen genom
              detta. Man sänker ambitionerna.
            </seg>
          </u>
          <u>
            <seg>
              Jag är ute efter konkreta verktyg som vi kan använda i det politiska
              arbetet, och då svarar ministern med något som jag över huvud
              taget inte har lyft fram. Jag tycker att det nästan är lite oförskämt.
            </seg>
          </u>
          <note type="speaker">
            Anf. 140 Miljöminister ANDREAS CARLGREN (c) replik:
          </note>
          <u>
            <seg>
              Herr talman! Det var just frågan om skatteväxling som Jan Lindholm
              började med att ta upp. Men när det gäller svaret på frågan om
              plan- och bygglagen har vi redan i den proposition som Jan Lindholm
              vinkar med föreslagit en förbättring av plan- och bygglagen. Den
              innebär att man bättre ska ta hänsyn till klimatförändringarna
              i den kommunala planeringen. Därutöver kommer det att behöva genomföras
              ett antal åtgärder. Men då kommer vi att bygga det på det som
              blir resultatet av remissomgången av Klimat- och sårbarhetsutredningen.
              Där kan det säkert finnas utrymme för goda förslag också från
              oppositionspartierna i riksdagen. Men vi ska se till att genomföra
              den förberedelsen i ordentlig ordning.
            </seg>
          </u>
          <note type="speaker">
            Anf. 141 SOFIA ARKELSTEN (m):
          </note>
          <u>
            <seg>
              Herr talman! Äntligen har vi möjlighet att ha en friare debatt
              här i kammaren. På samma sätt som vi har jobbat med de nya ämnesdebatterna
              för att lyfta fram särskilda frågor och pröva våra argument mot
              varandra är denna allmänpolitiska debatt väldigt viktig.
            </seg>
          </u>
          <u>
            <seg>
              Nu har miljöminister Andreas Carlgren på ett föredömligt sätt
              berättat om alliansens ståndpunkter i miljöfrågan, och för att
              det inte bara ska bli upprepningar och för att detta inte ska
              bli ett sådant tillfälle då vi ställer oss upp och vittnar om
              våra åsikter är det upp till oss att fylla den här debatten med
              innehåll.
            </seg>
          </u>
          <u>
            <seg>
              Jag kan tycka att ett sådant här tillfälle en allmänpolitisk
              debatt är lika viktigt som tidningarnas debattsidor. Jag tänker
              därför föregå med gott exempel och leverera ett förslag. Jag vill
              införa en gräddfil. Anledningen till det är att jag vill uppnå
              största möjliga miljönytta. Mitt politiska uppdrag går ut på att
              göra det enkelt för människor att göra miljöbra saker. Därför
              tycker jag att vi ska uppmuntra teknisk utveckling, nya maskiner,
              förändringar och effektiviseringar i produktionen som minskar
              miljöpåverkan. Och det är viktigt att vi är teknikneutrala.
            </seg>
          </u>
          <u>
            <seg>
              Herr talman! Eftersom vi i alliansen inte bara är kompisar med
              varandra vi är också miljövänner, företagsvänner och teknikvänner
              har jag ett förslag. Det är helt i andan av 25-procentaren, det
              arbete som vi driver för att minska kostnaden för administration
              med en fjärdedel. Det är en förenkling.
            </seg>
          </u>
          <u>
            <seg>
              I dag har vi en tillståndsprövning som motverkar miljöförbättringar
              när företag vill förändra sin verksamhet. Tillståndsprövningen
              gör ibland att man tvingas göra om hela tillståndsprocessen. Det
              kan dra ut på tiden, vilket är dyrt, och under tiden hinner omvärlden
              förändras. På det sättet ser lagstiftningen till att effektivt
              konservera gamla fabriker, gamla processer och gamla maskiner.
            </seg>
          </u>
          <u>
            <seg>
              Som politiker är det min roll att balansera individens rättigheter,
              rättssäkerheten, demokratiska principer och vårt intresse som
              land. Vi vill ha förutsägbara, enkla och långsiktiga regler. Vi
              vill också belöna dem som är duktiga och uppmuntra till miljöbra
              beteende. En gammal klassisk moderatprincip är just att förorenaren
              ska betala. Det tycker också många andra. Det ska löna sig att
              vara miljösmart. Därför föreslår jag en grön gräddfil, en snabbare
              process för företag som förändrar sin verksamhet så att miljönyttan
              ökar. Alldeles för många hålls kvar i det gamla eftersom tröskeln
              för förändring är för hög. Vi måste hjälpa förändringen på traven.
              Jag tror att det är detta som behövs för att vi ska kunna göra
              ett technical leap , ett skutt mot användandet av bästa möjliga
              teknik.
            </seg>
          </u>
          <u>
            <seg>
              Det är klart att man inte bara kan kasta fram någonting här mitt
              under debatten och tro att något ska hända väldigt fort. Men vi
              behöver utreda det och se till så att alla behov och krav som
              vi ställer på lagstiftning uppfylls. Hur ska man kunna visa miljönyttan
              på ett sätt som inte är krångligt? Hur ska domstolarna vara organiserade?
              Det kanske räcker med en jourdomstol, vad vet jag. Vilka lagförändringar
              behöver vi?
            </seg>
          </u>
          <u>
            <seg>
              Men tänket är rätt, och om vi hade haft denna gröna gräddfil
              skulle ett av miljöministerns exempel inte gälla längre, nämligen
              det som handlar om fabriken som Volvo ville bygga i Tuve och göra
              koldioxidneutral. Men eftersom vi var för krångliga, processen
              tog för lång tid och det blev för dyrt ligger den fabriken nu
              i belgiska Gent. Vi behöver alltså mycket fler smarta investeringar
              i Sverige, och vi behöver fler regelförenklingar som gör skillnad.
            </seg>
          </u>
          <u>
            <seg>
              Det var mitt förslag och inlägg i den här debatten. Det gör det
              lite enklare att göra miljöbra saker, och det är faktiskt vårt
              uppdrag.
            </seg>
          </u>
          <note type="speaker">
            Anf. 142 LENA HALLENGREN (s) replik:
          </note>
          <u>
            <seg>
              Herr talman! Vi har vid ett flertal tillfällen hört ledande företrädare
              som talar om att utsläppsminskningar lika gärna kan göras någon
              annanstans. Jag är väl medveten om att Sofia Arkelsten inte alls
              hade detta uppe i sitt anförande. Men eftersom det är en allmänpolitisk
              debatt och eftersom vi för bara några dagar sedan kunde läsa att
              Svenska kyrkan och ärkebiskopen, FN och Naturskyddsföreningen
              faktiskt kritiserar regeringen och Reinfeldt för just det faktum
              att det är en internationell strategi på bekostnad av den nationella
              vill jag egentligen bara få möjlighet att ställa en fråga till
              Sofia Arkelsten i dag i kammaren. Hur ser den moderata synen på
              utsläppsminskningar nationellt respektive internationellt ut?
            </seg>
          </u>
          <note type="speaker">
            Anf. 143 SOFIA ARKELSTEN (m) replik:
          </note>
          <u>
            <seg>
              Herr talman! Vilken jättebra fråga! Den debattartikeln var undertecknad
              av en av våra kolleger, Aleksander Gabelic, som sitter här i kammaren
              men som då använde sig av en annan hatt, nämligen hatten som ordförande
              i FN-förbundet. Det kan tyckas vara lite intellektuellt ohederligt
              att inte berätta att man sitter i miljö- och jordbruksutskottet
              och är socialdemokrat.
            </seg>
          </u>
          <u>
            <seg>
              Det var en ganska intressant debattartikel. Jag tycker att den
              var ett ganska stort slag i luften. Debatten beskrevs som att
              det handlar om huruvida vi ska göra någonting i Sverige eller
              om man ska göra någonting i andra länder. Men mitt svar på det
              är naturligtvis att vi måste göra saker i Sverige och i andra
              länder. Kyotoprotokollet lämnar till exempel CDM, clean development
              mechanism , som är ett sätt att jobba med teknikutveckling och
              för att också kunna tillgodoräkna sig utsläppsminskningar i andra
              länder.
            </seg>
          </u>
          <note type="speaker">
            Anf. 144 LENA HALLENGREN (s) replik:
          </note>
          <u>
            <seg>
              Herr talman! Jag tackar för svaret. Jag är också lite nyfiken
              efter miljöministerns anförande och efter en allmän inställning
              som jag återigen kan höra från högeralliansen om att så väldigt
              lite hände tidigare. Då vill jag fråga: Vad är Sofia Arkelstens
              analys? Varför har Sverige en så ledande roll och position när
              det gäller nationell och internationell klimatpolitik?
            </seg>
          </u>
          <note type="speaker">
            Anf. 145 SOFIA ARKELSTEN (m) replik:
          </note>
          <u>
            <seg>
              Herr talman! Jag märker att Lena Hallengren fiskar efter beröm
              för den gamla regeringen. Men vi har tidigare sagt att vi inte
              tycker att allt som ni gjorde tidigare var uselt. Vi tycker att
              det har pågått en del bra saker. Men sedan ska vi vara väldigt
              väl medvetna om att Sverige har ett gott rykte när det gäller
              miljöfrågor. Det handlar naturligtvis inte bara om regeringen
              utan om väldigt många duktiga företag och människor som gör bra
              saker. Det handlar om vårt engagemang i EU som nu tack vare den
              nya regeringen är helt annorlunda och naturligtvis mycket bättre.
              Jag tror att det finns många orsaker till detta och inte bara
              den socialdemokratiska regeringen. Dessutom var det faktiskt så
              att mycket av det som Socialdemokraterna genomförde var sådant
              som Miljöpartiet föreslog och drev. Det ska vi inte heller sticka
              under stol med. Och det hoppas jag att Lena Hallengren vill erkänna
              också.
            </seg>
          </u>
          <note type="speaker">
            Anf. 146 JAN LINDHOLM (mp) replik:
          </note>
          <u>
            <seg>
              Herr talman! Jag hörde att även Sofia Arkelsten vid beskrivningen
              av gröna filer, tror jag att det var, använde formuleringen att
              det ska löna sig att göra rätt. Då tänkte jag att det kanske inte
              är så svårt att våga gå vidare lite grann. Jag har nämligen förstått
              att du också är talesman i miljö- och klimatfrågor för ditt parti.
              Eftersom miljöministern inte kunde ge mig något konkret svar undrar
              jag om du kan ta dina partikamrater i civilutskottet i kragen
              och tala om för dem att fysisk planering faktiskt är viktig om
              vi ska kunna lösa dessa frågor. Man måste faktiskt se till att
              förändra plan- och bygglagen så att det i den också tas hänsyn
              till det. Ni har nu förslag som faktiskt är ganska bra när det
              gäller att minska riskexponeringen. Däremot måste vi faktiskt
              vara lite framåtsyftande också. Jag tycker att det låter som om
              du är det.
            </seg>
          </u>
          <note type="speaker">
            Anf. 147 SOFIA ARKELSTEN (m) replik:
          </note>
          <u>
            <seg>
              Herr talman! Jag tackar Jan Lindholm för att han sade att jag
              är framåtsyftande. Det var trevligt. Sedan blev jag lite nervös
              när du ville leda mig åt Miljöpartiets håll.
            </seg>
          </u>
          <u>
            <seg>
              Jag kan säga följande: Ja, jag är talesperson i dessa frågor,
              och jag tycker att fysisk planering är viktig. Jag tror att vi
              kommer att behöva titta en del på PBL. Det vet vi också efter
              Klimat- och sårbarhetsutredningens yttrande. En del av detta kommer
              att beröras i Klimatberedningen där jag också sitter och där vi
              jobbar på ganska mycket. Men vi kan inte säga någonting förrän
              vi har presenterat vårt förslag, och jag hoppas att du respekterar
              det.
            </seg>
          </u>
          <note type="speaker">
            Anf. 148 JAN LINDHOLM (mp) replik:
          </note>
          <u>
            <seg>
              Herr talman! Det är bråttom. Varje investering som görs fel kommer
              att bli ett framtida problem. Därför har vi, om vi inte får ett
              stopp på utbyggnaden av externa köpcentrum till exempel, en ökad
              börda att hantera i framtiden.
            </seg>
          </u>
          <u>
            <seg>
              Jag har mycket svårt att förstå varför inte också vi när det
              går så lätt i andra länder, till exempel i Danmark och Norge,
              skulle kunna bryta ut någon fråga där vi ganska snabbt kunde komma
              till skott.
            </seg>
          </u>
          <u>
            <seg>
              När vi nu verkar vara överens om att situationen är allvarlig
              och om att det är bråttom är det så synd, tycker jag, att bara
              fortsätta att se på då investeringar görs som innebär att vi får
              en högre tröskel att kliva över.
            </seg>
          </u>
          <note type="speaker">
            Anf. 149 SOFIA ARKELSTEN (m) replik:
          </note>
          <u>
            <seg>
              Herr talman! Jan Lindholm och jag är nog inte helt överens i
              synen på alla externa köpcentrum. Jag tror naturligtvis att det
              är ganska smart att lägga handel i redan befintliga trafikstråk,
              för då skapas inte ytterligare tilltrafik.
            </seg>
          </u>
          <u>
            <seg>
              Jag förstår att det här är en fråga som kommer att debatteras
              många gånger. Vi kommer inte att komma överens här.
            </seg>
          </u>
          <note type="speaker">
            Anf. 150 ANITA BRODÉN (fp):
          </note>
          <u>
            <seg>
              Herr talman! För några veckor sedan lyssnade jag på radioprogrammet
              Godmorgon, världen! Där gjorde Ulf Wickbom jämförelser mellan
              Titanic och ångaren Tellus, vår jord. Wickbom beskrev hur vi trots
              vår stora kunskap om klimatförändringarna bara ångar på. Trafiken
              ökar. Urskogen skövlas. Vatten och luft förorenas.
            </seg>
          </u>
          <u>
            <seg>
              När jag lyssnade på det kändes det så uppfordrande med tanke
              på att jag och vi som politiker bildligt talat faktiskt står på
              kommandobryggan och finns i maskinrummet. Alla har vi ett gemensamt
              ansvar för att nu navigera Tellus rätt bland blindskären ut på
              lugnt vatten.
            </seg>
          </u>
          <u>
            <seg>
              Regeringen agerar, vill jag säga, kraftfullt nationellt med den
              största miljöbudgeten någonsin men också internationellt med EU
              som en viktig plattform.
            </seg>
          </u>
          <u>
            <seg>
              Herr talman! Jag är tacksam för att miljö- och klimatfrågorna
              har fått en allt större dignitet, senast i samband med utnämningen
              av mottagare av Nobels fredspris. Jag är också glad över att miljöministern
              är närvarande här och över miljöministerns engagemang.
            </seg>
          </u>
          <u>
            <seg>
              Jag hoppas innerligt att klimatkonferensen på Bali blir ett klimatmässigt
              positivt genombrott.
            </seg>
          </u>
          <u>
            <seg>
              Jag är tacksam för den havsmiljösatsning som vi i Sverige nu
              arbetar hårt med. Men det är också angeläget att Östersjökonferensen
              leder till att samtliga länder runt Östersjön tar sitt gemensamma
              ansvar så att vi tillsammans kan rädda vårt innanhav.
            </seg>
          </u>
          <u>
            <seg>
              Samverkan, bindande internationella avtal och teknikutveckling
              är några av de viktiga nycklarna. I Kina har man till exempel
              nyligen sjösatt en miljölag. Man har börjat återplantera skog
              tack vare kontakter med Sverige och med svenska politiker och
              ministrar.
            </seg>
          </u>
          <u>
            <seg>
              I Kalifornien finns det ett intresse för utbyte bland annat när
              det gäller hur man ska kunna tillvarata biogasen från 280 miljoner
              ton gödsel som produceras av 80 000 nötdjur i ett begränsat område.
            </seg>
          </u>
          <u>
            <seg>
              Nyligen kunde vi läsa att 37 svenska miljöteknikbolag finns med
              på USA:s önskelista.
            </seg>
          </u>
          <u>
            <seg>
              Herr talman! Den största vinsten som vi energimässigt kan göra
              handlar om effektivisering. EU har satt upp ett mål om 20 procent,
              men bedömare anser att det är fullt möjligt att höja den ribban.
              Vi borde anta den utmaningen och stimulera medborgarna att delta
              i det arbetet, för sammantaget har det betydelse hur vi färdas,
              hur vi handlar och vad vi äter.
            </seg>
          </u>
          <u>
            <seg>
              Samhällets behov av en säker energiförsörjning och minskade koldioxidutsläpp
              kommer framöver ja, ganska snart att leda till en intensiv energidebatt.
              Kolsnåla alternativ kommer att krävas där vi inte kan förringa
              vare sig kärnkraften, solkraften, vindkraften, vågkraften eller
              bioenergin.
            </seg>
          </u>
          <u>
            <seg>
              Teknikneutralitet och ett långsiktigt tydligt ramverk är politikernas
              ansvar. Innovatörer, entreprenörer och marknadskrafter brukar
              fungera mycket väl när spelreglerna är klara.
            </seg>
          </u>
          <u>
            <seg>
              På transportsidan sker mycket, inte minst när det gäller utvecklingen
              av fordon och drivmedel; det har vi redan varit inne på. Ett nanobatteri
              kommer inom ett år att lanseras i USA. Enligt uppgifter kan man
              ladda i tio minuter och sedan köra 40 mil, så man bara anar vilken
              teknikutveckling och vilken potential som finns i detta.
            </seg>
          </u>
          <u>
            <seg>
              Flyget har också varit uppe. Det är nu aktuellt för EU:s handelssystem.
              Sjöfarten och övrig trafik borde givetvis snarast inkluderas.
              Här vädjar jag till miljöministern att vara uthållig i sin påverkan
              i EU.
            </seg>
          </u>
          <u>
            <seg>
              Den ökning av tågresenärer som skett är positiv. Vi har här i
              dag också talat om tåg- och järnvägsresande. Det är viktigt med
              ökade investeringar här. Vidare har vi pekat på regeringens vilja.
            </seg>
          </u>
          <u>
            <seg>
              Resurser, mina vänner, skapas av arbete! Här finns det nu ökade
              möjligheter framgent.
            </seg>
          </u>
          <u>
            <seg>
              Det krävs också utveckling, nya idéer och en samverkan med våra
              grannländer, inte minst när det gäller gemensamma godstransporter
              på tåg.
            </seg>
          </u>
          <u>
            <seg>
              Herr talman! Jag vill ta tillfället i akt och säga några ord
              om den biologiska mångfalden. Det är en folkpartistisk hjärtefråga.
            </seg>
          </u>
          <u>
            <seg>
              Överallt runt omkring oss finns den biologiska mångfalden i mark
              som nedbrytare och jordförbättrare och i vatten som proteinkälla.
              Vi vet att den mildrar naturkatastrofer. Den filtrerar, rengör,
              syresätter, förhindrar erosion och pollinerar.
            </seg>
          </u>
          <u>
            <seg>
              Men femtio arter utrotas varje dag. En femtedel av alla utrotningshotade
              arter hör hemma i de tropiska skogsområdena. Modernt jord- och
              skogsbruk, bebyggelse, miljögifter och olaglig jakt kan snabbt
              rycka undan grunderna för en arts fortlevnad.
            </seg>
          </u>
          <u>
            <seg>
              Det finns en direkt koppling mellan den biologiska mångfalden
              och ekosystemets kapacitet när det gäller att leverera tjänster
              till människan i form av mat, energi, byggnadsmaterial och mediciner.
            </seg>
          </u>
          <u>
            <seg>
              I morgon uppmärksammar vi världshungerdagen. De flesta av världens
              1,3 miljarder extremt fattiga människor är för sin försörjning
              beroende av både den vilda och den odlade mångfalden. Ett hållbart
              nyttjande av mångfalden har därför en stor betydelse också för
              att minska fattigdomen.
            </seg>
          </u>
          <u>
            <seg>
              Herr talman! Avslutningsvis: Sida har som mål att alla projekt
              ska visa på konsekvenserna för den biologiska mångfalden. Det
              är ett mål som vi alla alltid borde ha för ögonen.
            </seg>
          </u>
          <note type="speaker">
            Anf. 151 KARIN SVENSSON SMITH (mp) replik:
          </note>
          <u>
            <seg>
              Herr talman! Jag tänkte uppmärksamma det som Anita Brodén sade
              om regeringens goda vilja när det gäller järnvägstrafik.
            </seg>
          </u>
          <u>
            <seg>
              Om man följer debatten i Västsverige vet man att Eva Flyborg
              och ett antal andra riksdagsledamöter påtalat att väldigt viktiga
              investeringar saknas i Västra Götalandsregionen. De har en lista
              över tio olika projekt, av vilka sju gäller järnvägar.
            </seg>
          </u>
          <u>
            <seg>
              På vilket sätt tänker regeringen omhänderta detta? Det undrar
              jag. Man har ju sagt att man ska öka utrymmet för väginvesteringar.
            </seg>
          </u>
          <u>
            <seg>
              Jag undrar också hur ni reagerar på bussbranschens krav på att
              slippa höja biljettpriserna för vanligt folk så att de kan fortsätta
              att åka buss och så att fler gör det i stället för att ta bilen.
              Varför vill ni göra det dyrare att åka kollektivt?
            </seg>
          </u>
          <note type="speaker">
            Anf. 152 ANITA BRODÉN (fp) replik:
          </note>
          <u>
            <seg>
              Herr talman! Vi har varit inne väldigt mycket på den här frågan.
              Det som vi hela tiden från regeringen och från vårt håll har velat
              peka på måste göras är att ta tag i det underhåll som vi vet,
              och där vi också fått ett erkännande här i dag, har varit eftersatt.
              Där satsar vi oerhört mycket på att täcka väldigt många av hålen.
              Men det finns en ambition och ett arbete här, och det finns också
              en viss del i budgeten för det här. Självklart önskar jag och
              många med mig att kakan med regeringens politik ska öka. Det är
              viktigt att vi för över mer, inte minst godstrafik, på järnvägen
              men också att det görs där många människor transporteras och förflyttar
              sig.
            </seg>
          </u>
          <note type="speaker">
            Anf. 153 KARIN SVENSSON SMITH (mp) replik:
          </note>
          <u>
            <seg>
              Herr talman! Ska jag tolka det här svaret som att du kommer att
              driva på så att en del av de miljarder som finns i statskassan
              kommer att läggas på att utvidga systemet med järnvägstrafik?
              Det syns ingenting om det i budgeten över huvud taget. När folk
              åker tåg måste man komma fram.
            </seg>
          </u>
          <u>
            <seg>
              Nu kommer det enligt SJ:s tidtabell från och med årsskiftet att
              ta längre tid mellan Stockholm och Göteborg därför att tågen inte
              får plats. Hur ska man förvänta sig att människor fortsätter att
              ta tåget när man inte kommer fram? Det finns inte tillräckligt
              med plats.
            </seg>
          </u>
          <u>
            <seg>
              Det måste byggas mer. Man kan inte trolla. Tågen går inte i luften.
              Det måste till mer pengar till järnväg. Vi hade det i den rödgröna
              majoriteten. Ni har stoppat 71 av de projekt som vi sjösatte.
            </seg>
          </u>
          <note type="speaker">
            Anf. 154 ANITA BRODÉN (fp) replik:
          </note>
          <u>
            <seg>
              Herr talman! Jag upplever att vi börjar i rätt ända. Vi håller
              på att täcka många av de hål och de, kanske ibland, luft- och
              önskedrömmar som har funnits. Men vi gör det successivt framöver.
            </seg>
          </u>
          <u>
            <seg>
              Det du är inne på är viktigt. Mer och mer behöver satsas på spår
              och på järnväg. Vi har haft tolv månader på oss, vi har en klar
              inriktning och vi visar också väldigt tydligt hur vi vill arbeta.
              Ni har använt tolv år. Vi försöker nu täcka bristerna och jobba
              vidare.
            </seg>
          </u>
          <u>
            <seg>
              Inriktningen är helt klar. Jag kommer också att medverka till
              att pusha på så att det blir mer satsning på järnväg.
            </seg>
          </u>
          <note type="speaker">
            Anf. 155 ANDERS YGEMAN (s) replik:
          </note>
          <u>
            <seg>
              Herr talman! Jag skulle vilja börja med att tacka Anita Brodén
              för ett fint anförande, dessutom fritt från sådant självförhärligande
              som statsrådet Carlgren ägnade sig åt i sina tio minuter. Tyvärr
              vill alliansregeringen skära 50 miljoner innevarande budgetår
              inom området för den biologiska mångfalden. Jag undrar naturligtvis
              hur Anita ställer sig till den nedskärningen.
            </seg>
          </u>
          <u>
            <seg>
              Den andra frågan jag har till Anita är att statsrådet ondgjorde
              sig över att socialdemokratin kan vara beredd att stödja få av
              alliansregeringens skarpa förslag. Jag undrar om Folkpartiet kan
              tänka sig att överväga att stödja några av våra skarpa förslag,
              eller om det är en omöjlig tanke.
            </seg>
          </u>
          <note type="speaker">
            Anf. 156 ANITA BRODÉN (fp) replik:
          </note>
          <u>
            <seg>
              Herr talman! Jag ska börja med den senaste. Vi har så oerhört
              många bra förslag, så där kommer jag att arbeta självklart i alliansen,
              med regeringen. Det är det jag upplever är en framgång.
            </seg>
          </u>
          <u>
            <seg>
              Vad gäller den biologiska mångfalden, Anders Ygeman, ska vi vara
              väldigt ärliga. Det är 1,9 miljarder i den potten. Vi ska också
              betänka hur det var för tio år sedan. Då innehöll den budgeten
              enligt ert förslag 365 miljoner. Vi kommer att förvalta dessa
              1,9 miljarder på ett oerhört effektivt sätt. Vi håller dessutom
              på att mejsla fram nya effektivare verktyg. Det visar sig att
              det inte varit effektivt. Vi klarade inte att skydda så mycket
              som vi önskade under er tid. Men det är vår ambition. Därför är
              jag inte oroad.
            </seg>
          </u>
          <u>
            <seg>
              Vi säger från mitt parti att vi kommer att vara pådrivare i de
              här frågorna, och vi kommer verkligen att bevaka det.
            </seg>
          </u>
          <note type="speaker">
            Anf. 157 ANDERS YGEMAN (s) replik:
          </note>
          <u>
            <seg>
              Herr talman! Det hade varit klädsamt för regeringen och Folkpartiet
              om man hade börjat med de skarpa verktygen och sedan med de skarpa
              nedskärningarna.
            </seg>
          </u>
          <u>
            <seg>
              Jag kan bara konstatera att Folkpartiet, Centerpartiet och regeringen
              är beredda att samarbeta bara om det innebär att socialdemokratin
              voterar för de förslag som regeringen lägger fram och vägrar att
              samarbeta om all annan politik. Alla de skarpa förslag som vi
              har lagt fram i den här kammaren har voterats ned. Beskedet nu
              är att alla de skarpa förslag som vi lägger fram kommer att voteras
              ned. Jag tror inte att det är en bra grund att bygga det framtida
              klimatarbetet på i Sverige.
            </seg>
          </u>
          <note type="speaker">
            Anf. 158 ANITA BRODÉN (fp) replik:
          </note>
          <u>
            <seg>
              Herr talman! Jag tycker att vi ska vara matematiskt korrekta.
              När Anders Ygeman talar om skarpa nedskärningar vill jag åter
              säga att budgeten för den biologiska mångfalden omfattar 1,9 miljarder.
              Nedskärningen på den budgeten handlar om 50 miljoner. Då ska vi
              också dra oss till minnes att för tio år sedan var motsvarande
              budget 365 miljoner. Därför tycker jag att det är övermaga att
              tala om skarpa nedskärningar.
            </seg>
          </u>
          <u>
            <seg>
              Vad vi dessutom gör är att vi håller på, vi har redan förslag,
              med att ta fram en del nya verktyg. Det kommer att komma i en
              skyddsproposition eller en skrivelse men också i skogspropositionen
              och så småningom givetvis i klimatpropositionen. Så det kommer,
              och vi inbjuder er alla att vara med i detta arbete.
            </seg>
          </u>
          <note type="speaker">
            Anf. 159 JAN-OLOF LARSSON (s) replik:
          </note>
          <u>
            <seg>
              Herr talman! Anita Brodén yvs över den kraftfulla havsmiljösatsning
              som görs från högerregeringen. Ni har suttit i styrande ställning
              i ett helt år. Det enda kraftfulla jag ser när det gäller havsmiljösatsningen
              är omdisponering på olika konton. Det skulle vara intressant att
              höra Anita Brodén här redovisa alla de kraftfulla åtgärderna.
              Vad har ni gjort när det gäller övergödning från jordbruket? Vad
              har ni gjort när det gäller övergödning från trafiken och enskilda
              avlopp?
            </seg>
          </u>
          <u>
            <seg>
              Anita Brodéns partikompis drev under oppositionstiden på ett
              förtjänstfullt sätt på hur vi ska fylla ut PSSA-området med kraftfulla
              åtgärder och förslag. Vad har skett under det här året? Vad sker
              nu framöver? Redovisa den fantastiskt kraftfulla havsmiljöpolitik
              som högerregeringen står för! Det skulle vara intressant att få
              reda på det här.
            </seg>
          </u>
          <note type="speaker">
            Anf. 160 ANITA BRODÉN (fp) replik:
          </note>
          <u>
            <seg>
              Herr talman! Tack för frågan, Jan-Olof. Jag vill börja med att
              påpeka att vi har inrättat ett nytt havsmiljöanslag. Vi arbetar
              sektorsövergripande med havspolitiken, miljöministern tillsammans
              med jordbruksministern. När två departement samlas kring en problemställning
              där båda har ett ansvar är det unikt.
            </seg>
          </u>
          <u>
            <seg>
              Vi minskar utsläppen långsiktigt och sätter in åtgärder som ger
              snabba resultat. Det handlar om markbaserade utsläpp från jordbruk.
              Men det handlar också om att nu få till stånd gemensamma åtgärder
              i hela Östersjöregionen. Här är det en enorm påverkan, inte minst
              när det gäller grannlandet Polen. Det gäller också att påverka
              Tyskland så att de ska vara med på noterna.
            </seg>
          </u>
          <u>
            <seg>
              Vi har kontrollstationer. Sverige går nu före i det internationella
              arbetet i Helcom.
            </seg>
          </u>
          <u>
            <seg>
              Vad gäller pengar, herr talman, är det 100 miljoner 2008. Vi
              ökar 2009 och 2010 med ytterligare miljoner.
            </seg>
          </u>
          <note type="speaker">
            Anf. 161 JAN-OLOF LARSSON (s) replik:
          </note>
          <u>
            <seg>
              Herr talman! Anita Brodén har liksom jag hittat att ett höjt
              anslag tillskapas när man tar pengar från andra konton och tillför
              detta. Då är detta en jätteambitiös havsmiljösatsning, säger man,
              fast det är i princip samma pengar.
            </seg>
          </u>
          <u>
            <seg>
              Förra gången vi hade debatt om detta var det också en jätteframgång
              att två centerpartistiska statsråd träffades och diskuterade hur
              man ska lösa de här frågorna. Det kanske är en fantastisk framgång
              att de gör det. Men för oss är det inte så märkvärdigt, utan det
              måste till reella förslag.
            </seg>
          </u>
          <u>
            <seg>
              Vi har ett annat jättestort problem runt kusten. Det ligger en
              massa vrak och läcker olja. Rätt som det är bryts de sönder, och
              kusterna blir antagligen helt ödelagda. Vad gör ni åt det annat
              än tittar på vem som ska ha det juridiska ansvaret? Åtgärder måste
              till. De kan brytas sönder i nästa vinterstorm som kommer.
            </seg>
          </u>
          <u>
            <seg>
              Vad gör ni åt havsmiljön? Jag har inte sett ett enda konkret
              förslag. Det är rent otroligt. Så står ni och yvs över en jättebra
              havsmiljöpolitik, och den ska man föra i Tyskland.
            </seg>
          </u>
          <note type="speaker">
            Anf. 162 ANITA BRODÉN (fp) replik:
          </note>
          <u>
            <seg>
              Fru talman! Jag utgår från att alla de här fartygen inte har
              kapsejsat under det senaste året, utan det är fartyg som har legat
              på havets botten ett antal år. Då skulle jag vilja ställa en motfråga:
              Vad gjorde regeringen under de tolv åren?
            </seg>
          </u>
          <u>
            <seg>
              Sedan tycker jag fortfarande, även om våra ministrar inom miljö
              och jordbruk båda är centerpartiministrar, att det väsentliga
              är att departementen möts och att man gemensamt tar tag i frågorna.
            </seg>
          </u>
          <u>
            <seg>
              Under dessa månader har vi kommit i gång med kraftfulla förslag.
              Vi känner en oerhörd oro för Östersjön. Det kommer att syresättas
              och startas den typen av konkreta åtgärder.
            </seg>
          </u>
          <u>
            <seg>
              Vi i Sverige är en del som påverkar Östersjön. Vi måste få med
              oss övriga länder i detta arbete.
            </seg>
          </u>
          <note type="speaker">
            Anf. 163 SVEN GUNNAR PERSSON (kd):
          </note>
          <u>
            <seg>
              Fru talman! Skinande rent i varje hörn och skrymsle, fönstren
              putsade, golven rena och blanka. Nu kan jag flytta med gott samvete.
              Skönt att det finns dem som specialiserat sig på den här typen
              av städtjänster. Fakturan river vi och kastar i glömskans hav.
            </seg>
          </u>
          <u>
            <seg>
              Revisorn granskar och ger råd med en noggrannhet som om varje
              decimal är den högsta meningen i livet. Bokslut och dispositioner
              blir korrekta, och skattemyndigheterna lyfter på hatten. Försäljningen
              av firman går helt enligt planerna. Räkningen för konsultationstjänsterna
              skickar vi vidare till dem som tar över.
            </seg>
          </u>
          <u>
            <seg>
              Hyrbil och hotellnätter ger härliga semesterupplevelser och skön
              avkoppling. Fönsterkuvertet med uppbörden för kalaset vidaresänds
              raskt till barnbarnens namn och adress.
            </seg>
          </u>
          <u>
            <seg>
              Så kan vi väl inte göra? Så bär man sig verkligen inte åt. Ring
              efter barnombudsman, kronofogde och polis! Men just så har vi
              människor under lång tid hanterat de tjänster som ekologiska samband
              och system oförtrutet levererat.
            </seg>
          </u>
          <u>
            <seg>
              Gratis, fritt och för intet har vi nyttjat naturens egna regleringar
              av klimat, vattenflöden och vattenrening. Det har handlat om upptag
              av olika former av avfall, variationer av jordens mullhalt, fotosyntesen,
              näringsämnenas kretslopp, vindens och insekternas pollineringstjänster
              och växtlighetens upptag av koldioxid.
            </seg>
          </u>
          <u>
            <seg>
              Vi har njutit, nyttjat och utnyttjat. Det fungerade hyggligt
              så länge omfattningen var liten i förhållande till naturens funktion
              och förmåga som råvarukälla och som mottagare av restprodukter
              och avfall.
            </seg>
          </u>
          <u>
            <seg>
              Inte minst överskottet av koldioxid och de klimatförändringar
              som engagerat debatteras i dag är kraftfulla signaler om att våra
              produktions- och konsumtionsmönster, framför allt i den så kallade
              rika världen, är på kollisionskurs med både atmosfären och naturen.
            </seg>
          </u>
          <u>
            <seg>
              Visst kan vi öka ansträngningarna att kompensera genom att köra
              runt långtradarkaravaner lastade med bin som görs till något slags
              fortplantningens globetrotter. Vi kan se till att köra upp fler
              kineser i träden för att sköta processen för hand på det sätt
              som man nu är tvungen att göra i vissa delar av landet.
            </seg>
          </u>
          <u>
            <seg>
              Fru talman! Jag tror att det under de närmaste åren finns möjlighet
              att samtala om vår jords och mänsklighetens framtid på ett nytt
              sätt. Klimatkrisen har utlöst en medvetenhet och kreativitet som
              gör det möjligt att på allvar också ta tag i de riktigt svåra
              frågorna om de modeller som styr hur vi använder resurser. Det
              är modeller som får det finansiella kapitalet att stiga mot nya
              himmelska höjder medan naturkapitalet förbrukas och en stor del
              av ekosystemtjänsterna stressas och överbelastas.
            </seg>
          </u>
          <u>
            <seg>
              De frågor som pockar på sin lösning handlar om hur ekosystemtjänsterna
              och den biologiska mångfalden kan ges ett rimligt värde. Hur värderas
              framsteg i samhället? Kan vi komplettera bnp, bni och andra liknande
              begrepp på ett bättre sätt än hittills? Vi har försökt men inte
              fått riktigt genomslag. Hur kan kostnaderna för miljöpåverkan
              på ett tydligt sätt tas in i de ekonomiska modellerna?
            </seg>
          </u>
          <u>
            <seg>
              Fru talman! När röken från utgiftsområdenas slagfält har lagt
              sig tror jag att det finns möjlighet att mötas igen för att tvärs
              över alla sektors-, parti- och blockgränser samtala om två som
              jag tycker mycket grundläggande frågor:
            </seg>
          </u>
          <u>
            <seg>
              Samtal med den här inriktningen börjar hemma och i förskolan
              för att sedan fortsätta på alla nivåer i vårt svenska samhälle
              liksom inom EU och globalt.
            </seg>
          </u>
          <u>
            <seg>
              När det blir verklighet och vi har kommit ytterligare en bit
              på vägen, fru talman, kan vi med större trovärdighet se våra barn
              och barnbarn i ögonen och säga: Vi gjorde verkligen vad vi kunde!
            </seg>
          </u>
          <note type="speaker">
            Anf. 164 WIWI-ANNE JOHANSSON (v) replik:
          </note>
          <u>
            <seg>
              Fru talman! I början blev jag alldeles hoppfull när Sven Gunnar
              Persson talade om nyputsade fönster. Jag tänkte att han här kommer
              att gå på tvärs mot regeringens partier. Hushållsnära tjänster
              kostar så mycket pengar. De behöver vi ha till biologisk mångfald
              och klimatåtgärder.
            </seg>
          </u>
          <u>
            <seg>
              Nästa steg var de statliga företagen som skulle säljas ut yes
              ! Det här är en riktig skräll, tänkte jag. Men sedan gick det
              mer in i någon sorts dimma. Jag hängde inte riktigt med i hur
              vi skulle betala för ekosystemtjänsterna. Det är tveksamt om vi
              kommer att ha dem kvar i fortsättningen när vi inte satsar på
              att rädda gammelskogen.
            </seg>
          </u>
          <u>
            <seg>
              Du kanske har något bra recept, Sven Gunnar. Anita Brodén talade
              om att ni har nya verktyg. Är det ett nytt verktyg att skjuta
              upp miljömålet Levande skogar om man inte når det? Hur ser de
              riktiga verktygen ut?
            </seg>
          </u>
          <note type="speaker">
            Anf. 165 SVEN GUNNAR PERSSON (kd) replik:
          </note>
          <u>
            <seg>
              Fru talman! Mossa, mossa, Wiwi-Anne! Jag hörde också på Nicke
              Lilltroll på radion!
            </seg>
          </u>
          <u>
            <seg>
              Jag var inte 100-procentigt säker på din fråga. Men jag uppfattar
              det som att du undrar över hur vi ska nå miljömålen om biologisk
              mångfald framöver.
            </seg>
          </u>
          <u>
            <seg>
              Det är Kristdemokraternas och hela regeringens övertygelse att
              vi måste hitta nya vägar som är effektivare och mer träffsäkra
              än hittills för att nå målen. Det arbetet är igångsatt i Regeringskansliet
              att hitta tydliga, klara och konkreta åtgärder för att bättre
              än hittills nå miljömålen.
            </seg>
          </u>
          <note type="speaker">
            Anf. 166 WIWI-ANNE JOHANSSON (v) replik:
          </note>
          <u>
            <seg>
              Fru talman! Det handlade mer om de konkreta verktygen för att
              uppnå miljömålet Levande skogar. Jag undrade om det var ett mål
              i sig att skjuta upp målet när man inte når det. Det kan vara
              en poäng.
            </seg>
          </u>
          <u>
            <seg>
              För att vara allvarlig: Vad är det för fel på till exempel naturreservat?
              Det är en bra form för bevarande av skog till eftervärlden. Hur
              är det? Är det frivillighet som alliansregeringen ska bygga på?
              Det har visat sig vara en väldigt dålig väg att gå. Man har tidigare
              försökt att få skogsägare att avsätta på frivillig väg.
            </seg>
          </u>
          <u>
            <seg>
              Kan ni tänka er att man vågar utmana ägarna till skogen, skogsägarna
              själva, och med andra medel säga: Den här skogen måste vi lösa
              in och ta hand om som naturreservat?
            </seg>
          </u>
          <note type="speaker">
            Anf. 167 SVEN GUNNAR PERSSON (kd) replik:
          </note>
          <u>
            <seg>
              Fru talman! Naturreservat kan vara ett utmärkt verktyg där det
              passar. Frivilliga åtaganden av arrendekaraktär med som naturvårdsavtal
              är en annan modell vi tycker bör användas i större utsträckning.
            </seg>
          </u>
          <u>
            <seg>
              Bland de nya verktygen finns till exempel den finska modellen,
              Metsomodellen, där staten och det offentliga talar om att man
              har behov av att skydda den ena eller andra typen av nyckelbiotoper
              och nyckelnaturmiljöer. Vilka vill vara med och skydda dem? frågar
              staten. Sedan får skogsägare och markägare vara med och lämna
              anbud på det. Det har funkat bra i Finland. Vi ska kika på den
              modellen, och vi hoppas att den skulle kunna vara ett ytterligare
              verktyg i lådan för att bättre och snabbare kunna nå målen.
            </seg>
          </u>
          <note type="speaker">
            Anf. 168 LENA HALLENGREN (s):
          </note>
          <u>
            <seg>
              Fru talman! I en del av universum ligger Vintergatan ett solsystem
              som vi är en liten, liten del av. Jag tror att alla har sett Fuglesangs
              foton på vår jord som är tagna under rymdfärden med Discovery
              med den tunna hinna av atmosfär som skyddar vår jord mot farlig
              UV-strålning och som gör just vår planet beboelig. Man kan bli
              imponerad av den teknik som gör rymdfärder möjliga, och självfallet
              av alla de män och kvinnor som ger sig ut i det äventyr som en
              rymdfärd innebär. Men framför allt blir det en så påtaglig känsla
              av hur sårbara vi är, hur små vi är och hur beroende vi alla är
              av varandra. Den känslan blandas med ilska och vemod över det
              beteende vi har lagt oss till med på bekostnad av andra delar
              av världen och utan omtanke om kommande generationer.
            </seg>
          </u>
          <u>
            <seg>
              Klimatet har i alla avseenden blivit hetare. Allt fler får äntligen
              upp ögonen för den klimatförändring som människan har orsakat
              och som nu hotar liv och existens på vår gemensamma planet. Redan
              i dag ödeläggs både byar och städer av extrema väderväxlingar.
              Äppelblommor i Kina får handpollineras eftersom det naturliga
              ekosystemet satts ur spel.
            </seg>
          </u>
          <u>
            <seg>
              Det sägs av många att egna barn är det starkaste motivet för
              att ändra beteende, byta livsstil, lägga om sina vanor och helt
              enkelt bli mer medveten om sitt agerande. Jag är beredd att hålla
              med. Och nog vore det för väl om det kunde räcka för att få till
              stånd en förändring om tanken på vår egen litenhet kunde räcka
              för att inte bara prata utan också handla!
            </seg>
          </u>
          <u>
            <seg>
              Ett steg på vägen och ett ofantligt erkännande av frågornas storhet
              och betydelse blev fredagens tillkännagivande av Alfred Nobels
              fredspris för 2007. Medan högerledaren Bush har blundat för fakta,
              lagt både skuld och ansvar på andra och nedlåtande kallat Al Gore
              för ozonmannen har Al Gore blivit en folkhjälte en av vår tids
              största och mest framgångsrika folkbildare som med sin film En
              obekväm sanning gjort klimathotet begripligt och till en angelägenhet
              för var och en av oss. Al Gore är en målmedveten politiker, driven
              av visioner och med en fast övertygelse om att världen går att
              förändra.
            </seg>
          </u>
          <u>
            <seg>
              En annan internationell politiker uttryckte det i ord när han
              sade: Politik är att vilja. Samma Olof Palme stod värd för Stockholmskonferensen
              1972. Det var ett internationellt värdskap som kom att följas
              av ett stort engagemang i människor och miljö utanför våra egna
              gränser. Det var uppenbart redan då att miljön är en global utmaning
              som kräver internationellt samarbete. Birgitta Dahl, Anna Lindh,
              Kjell Larsson och Lena Sommestad är bara de senaste i en lång
              rad. Jag måste säga att det faller ett löjets skimmer över sittande
              högerregering som inte missar ett enda tillfälle att framhålla
              hur Sverige först nu tar det internationella samarbetet på allvar,
              eftersom det är en global utmaning. EU-kretsen är glad att Sverige
              åter är med vid förhandlingsbordet, säger man, och att EU nu levererar.
              Priset tar sannolikt statsministern som i samband med sitt besök
              i USA och sin visit i Kalifornien menar att han plöjde jungfrulig
              mark. Få skulle kalla marken jungfrulig bara för att man själv
              eller ens partivänner inte har plöjt den.
            </seg>
          </u>
          <u>
            <seg>
              Det bekymrar mig att vi har en regering som ägnar sig mer åt
              retoriken och kosmetiken än åt att seriöst forma en politik som
              möter de klimathot som vi står inför. Det måste bli ett slut på
              de åtgärder som byter namn och som med mindre pengar ska åstadkomma
              ännu mer, på beslut som går på tvärs mot klimatmålen, på utredningar,
              på beredningar, på råd och kommissioner som sammanställer befintlig
              fakta och kunskap ännu en gång.
            </seg>
          </u>
          <u>
            <seg>
              Oljekommissionen lämnade till exempel sin rapport i juni före
              valet. Nu har den gått på remiss. Man kan fråga sig varför det
              ska vara en lång remisstid i just denna fråga. När a-kassan kraftigt
              försämrades behövdes inga långa remisstider. Jag undrar vilken
              kunskap det är som saknas för att regeringen ska börja agera.
              Varför låter ni halva mandatperioden gå innan ni visar handlingskraft?
            </seg>
          </u>
          <u>
            <seg>
              Det finns fler som undrar. Den opolitiska Naturskyddsföreningen
              recenserar regeringen och skriver så här i sitt senaste nummer
              av den tidning som ni alla har fått i era riksdagspostfack: Regeringen
              Reinfeldt med kolleger har hamnat i en värld där miljöfrågorna
              pockar på handling. Men Naturskyddsföreningen är inte imponerad
              av regeringens första år vid makten. Rubriken lyder: Regeringen
              måste rycka upp sig.
            </seg>
          </u>
          <u>
            <seg>
              Man kan vidare läsa: Utifrån riksdagens miljömål och miljövetenskap
              har regeringen i flera fall fattat kontraproduktiva beslut; anslaget
              till biologisk mångfald har sänkts, skatteväxlingen har avskaffats,
              hastigheten på vägarna har höjts, stöd till miljöorganisationer
              har tagits bort, biståndet har sänkts, vargen har gjorts fredlös
              och förbud mot miljögiftig bly har hävts. De offensiva inslagen
              är blygsamma. Visst kan Östersjösatsningen bära frukt, men hittills
              består den mest av omflyttade medel och har svagt fokus på utsläppsminskning.
              Trots vissa klimatåtgärder saknas en klimatpolitik. Energipolitiken
              är ett frågetecken.
            </seg>
          </u>
          <u>
            <seg>
              I väntan på handling och politiska krafttag visar regeringen
              en tydlig inriktning, nämligen en fortsatt övertro på marknadens
              förmåga. Men marknaden har inte temperaturmålet överordnat. Marknaden
              struntar i den globala per capita-fördelningen. Marknaden är okänslig
              för torka, översvämning och hungersnöd. Marknaden ser inte fördelningspolitiska
              effekter, vilken den förvisso har gemensamt med regeringen.
            </seg>
          </u>
          <u>
            <seg>
              Marknaden spelar en viktig roll, men då krävs ekonomiska styrmedel.
              Det krävs investeringsstöd för att stimulera en utveckling med
              höga initialkostnader, subventioner för att få privatpersoner
              att känna att investeringen är ekonomiskt möjlig att genomföra
              och skatter för att omfördela och styra.
            </seg>
          </u>
          <u>
            <seg>
              Det finns så mycket att göra: stöd till utveckling och forskning,
              stöd till efterkonvertering, branschprogram för vindkraftssektorn,
              miljöanpassning av den offentliga upphandlingen, utveckling av
              en enhetlig klimatmärkning, en ökad konkurrens på elmarknaden
              och införande av drivmedelscertifikat.
            </seg>
          </u>
          <u>
            <seg>
              Medborgare, riksdagsledamöter och fru talman! Låt oss i denna
              kammare slå fast det som många har varit inne på tidigare. Det
              råder ingen brist på förslag till åtgärder. Men en bristvara i
              sammanhanget är tid. Lämpa inte över den utmaning vi alla har
              och den börda som vi ser på våra barn och barnbarn!
            </seg>
          </u>
          <note type="speaker">
            Anf. 169 SOFIA ARKELSTEN (m) replik:
          </note>
          <u>
            <seg>
              Fru talman! Lena Hallengren tar upp Naturskyddsföreningen i sitt
              anförande. De talar med många röster. De har också kallat Fredrik
              Reinfeldt för den mest progressiva miljöpolitikern i Europa. Det
              är jag stolt över.
            </seg>
          </u>
          <u>
            <seg>
              Jag vill ta upp ett av dina förslag. Du har ju faktiskt ett förslag
              att införa en klimatmärkning. Ni verkar vilja att den ska vara
              statlig. Jag är lite nyfiken på hur ni tänker. Alliansregeringen
              träffar nu branscherna för att ta fram en bra märkning. Vi har
              börjat med livsmedelsbranschen. Krav jobbar på det här. Internationellt
              finns till exempel Tesco, som satsar massor av pengar på forskning.
            </seg>
          </u>
          <u>
            <seg>
              Jag undrar om ni vill stoppa detta. Vill ni hellre ha en statlig
              märkning än att branscherna ska finnas med? Tycker ni att vi gör
              fel?
            </seg>
          </u>
          <note type="speaker">
            Anf. 170 LENA HALLENGREN (s) replik:
          </note>
          <u>
            <seg>
              Fru talman! Tack för frågan, Sofia Arkelsten. Det här är en fråga
              som vi har drivit under rätt lång tid. Den är en av de paradfrågor
              som Mona Sahlin lyfte fram när hon valdes till partiordförande
              för drygt ett halvår sedan.
            </seg>
          </u>
          <u>
            <seg>
              Jag inser, och ser till min glädje, att alliansregeringen har
              tagit upp frågan och börjat jobba med den. En regering har naturligtvis
              andra verktyg än en opposition för att arbeta med frågan. Jag
              är nöjd med att regeringen jobbar med frågan. Jag tänker noga
              följa hur det ser ut och hur det fungerar.
            </seg>
          </u>
          <u>
            <seg>
              Jag tror att alla inser svårigheten att införa en märkning. Det
              är just det som vi jobbar med. Vad skulle den kunna handla om?
              Det kan handla om allt ifrån transporter till annat. Ska det gälla
              transportsektorn eller det som sker vid butik? Hur lång kedja
              ska man lyckas täcka in med klimatmärkningen? Frågan är också:
              Kommer det att kosta pengar? Den frågan får vi återkomma till
              i kommande budgetar, både i proposition och i motioner.
            </seg>
          </u>
          <note type="speaker">
            Anf. 171 SOFIA ARKELSTEN (m) replik:
          </note>
          <u>
            <seg>
              Fru talman! Jag väljer att tolka detta som att Lena Hallengren
              är svagt välvilligt inställd till vad regeringen gör just nu.
            </seg>
          </u>
          <u>
            <seg>
              Jag har också en annan fråga. Thomas Östros skrev en debattartikel
              som till en del byggde på det dokument som du lämnade i Klimatberedningen.
              Vi ska inte prata om det vi gör i Klimatberedningen förrän vi
              levererar, men eftersom ni gick ut i en debattartikel har jag
              en fråga. Artikeln rörde inte EU någonstans. Det stod EU en gång,
              när det gäller transporterna. Jag undrar om det är en strategi
              ni har att inte nämna EU i er klimatpolitik för att kratta lite
              för dem som ni kanske vill samarbeta med i en valrörelse. Det
              skulle kunna vara Vänsterpartiet eller Miljöpartiet. Det är jättespännande
              för oss och för dem på läktaren att se vem ni kommer att samarbeta
              med. Jag undrar om det är er strategi att lämna EU utanför det
              här tills vidare.
            </seg>
          </u>
          <note type="speaker">
            Anf. 172 LENA HALLENGREN (s) replik:
          </note>
          <u>
            <seg>
              Fru talman! Eftersom frågan ställs i kammaren får jag väl ändå
              ta den på lite allvar. Vi tycker naturligtvis att EU är en viktig
              samtalspartner och att EU är en viktig arena. Frågan är snarare
              vad Sverige kan göra nationellt. Klimat- och energipolitiken är
              inte någonting som vi lämnar till en beredning, och när den beredningen
              är färdig ska det jobbas fram en proposition, och därefter kan
              vi börja fundera och kanske har någonting hänt när vi börjar närma
              oss valet. Den sega strategin gillar vi inte riktigt. Därför presenterar
              vi mängder med förslag.
            </seg>
          </u>
          <u>
            <seg>
              Hur kan vi arbeta nationellt? En fråga är hur vi jobbar i EU.
              Ytterligare en fråga är hur vi jobbar globalt och internationellt.
              Men någonting som Moderaterna alltid missar är just vad vi gör
              nationellt. Nu har Sofia Arkelsten ingen möjlighet till replik,
              så vi får återkomma till detta vid annat tillfälle, men jag noterar
              att det ständigt är det globala perspektivet och EU-perspektivet
              som kommer fram och aldrig det nationella. Där har vi väldigt
              mycket att göra.
            </seg>
          </u>
          <note type="speaker">
            Anf. 173 CLAES VÄSTERTEG (c) replik:
          </note>
          <u>
            <seg>
              Fru talman! Jag noterar att retoriken och det man gör i handling
              skiljer sig ganska mycket inom socialdemokratin mellan när man
              var i majoritetsställning och nu när man är i opposition. Under
              den förra mandatperioden hade den dåvarande regeringen en möjlighet
              att lägga fram ett förslag om ett mål till 2020 för hur mycket
              vi ska minska våra koldioxidutsläpp. Det enda skarpa förslag som
              fanns i den proposition som den regeringen gick med till kammaren
              var att vi ska ha kvar målet till 2010 om minus 4 procent. Något
              annat skarpt förslag fanns inte. Då hade man chansen om det handlar
              om att vi ska göra det fort utan att titta på alla konsekvenser.
              Då hade den förra regeringen chansen.
            </seg>
          </u>
          <u>
            <seg>
              Nu använder vi den tidtabell som socialdemokratin pekade ut vid
              det tillfället. Vi har en klimatberedning, och det kommer en klimatproposition
              under nästa år. Förhoppningsvis får vi en väldigt bred majoritet
              kring den.
            </seg>
          </u>
          <note type="speaker">
            Anf. 174 LENA HALLENGREN (s) replik:
          </note>
          <u>
            <seg>
              Fru talman! Vi har inte samma bild av historien och varför Sverige
              har den position vi har i dag. Det har framgått här.
            </seg>
          </u>
          <u>
            <seg>
              Jag tror att också Claes Västerteg är medveten om att regeringens
              uppfattning var att målet för 2020 var minus 25 procent innan
              IPCC:s senaste rapport, innan Nicholas Sterns rapport och innan
              det stora genomslaget för Al Gores film. Det fanns en insikt om
              att vi hade behov av stora utsläppsminskningar redan då. Det är
              möjligt att det gick mig om intet, och Claes Västerteg får väl
              fylla i, men vad hade alliansregeringen, som då var i opposition,
              för skarpt mål att sätta emot när riksdagen skulle fatta det beslutet?
            </seg>
          </u>
          <note type="speaker">
            Anf. 175 CLAES VÄSTERTEG (c) replik:
          </note>
          <u>
            <seg>
              Fru talman! Det var ingen i den här kammaren som var emot det
              förslaget. Det var svårt att vara emot det eftersom det inte fanns
              något förslag. Det enda vi hade att ta ställning till då var minus
              4 procent. Regeringen gjorde en bedömning. Man ställde sig vid
              sidan om. Man tog inte chansen att låta den här kammaren fatta
              ett beslut. Det kommer vi att göra.
            </seg>
          </u>
          <u>
            <seg>
              Jag noterar att Lena Hallengren sade i sitt anförande hon tyckte
              att det tog för lång tid och att det var för många utredningar.
              Men i Socialdemokraternas motioner med anledning av budgetpropositionen
              och i Thomas Östros debattartikel i Dagens Nyheter tidigare i
              höstas pratar man om att man behöver utreda och överväga ett mål
              på 3540 procent. Det är precis det vi gör.
            </seg>
          </u>
          <u>
            <seg>
              Fru talman! Jag tycker att Lena Hallengrens kritik faller ganska
              platt.
            </seg>
          </u>
          <note type="speaker">
            Anf. 176 LENA HALLENGREN (s) replik:
          </note>
          <u>
            <seg>
              Fru talman! Jag är knappast ensam om att tycka att mycket tar
              tid. Jag har hört miljöministern och andra ena sekunden hävda
              att tolv månader är en väldigt kort tid. Ni kan inte förvänta
              er att vi hinner göra det här på tolv månader. I nästa sekund
              har man i princip revolutionerat världen på tolv månader. Det
              gäller område efter område.
            </seg>
          </u>
          <u>
            <seg>
              Jag kan bara konstatera att vi har behov av att göra väldigt
              mycket och hela tiden ligga före när det gäller forskningar och
              investeringar. Det är en sak att fortsätta att utreda, men att
              samtidigt börja jobba med aktiva åtgärder är ingenting som står
              i motsättning till varandra. Jag har inte tidigare uppfattat och
              det kan knappast någon från alliansen peka på att det fanns några
              tydliga, skarpa krav på utsläppsminskningar i den senaste valrörelsen
              eller åren före den.
            </seg>
          </u>
          <note type="speaker">
            Anf. 177 PETER PEDERSEN (v):
          </note>
          <u>
            <seg>
              Fru talman! Man skulle kunna karakterisera den borgerliga regeringen
              på olika sätt. Det här verkar vara ett tillfälle för att slänga
              runt lite sarkasmer, elakheter och historiska tillbakablickar.
              Är jag lite elak skulle jag kunna säga att en svensk komiker sade
              så här: Det är ingen konst att vara förälder, det är omöjligt.
              För att travestera på det skulle man kunna säga: Det är ingen
              konst för en moderatstyrd regering att bedriva en klimatbra politik,
              det är omöjligt.
            </seg>
          </u>
          <u>
            <seg>
              Är jag lite snällare skulle jag kunna säga om den borgerliga
              politiken att sent har syndaren vaknat. Jag har stått i kammaren
              och diskuterat trafikpolitik och hört moderata företrädare säga
              att det inte finns några problem med transporter, och då pratar
              vi inte om framtida transporter utan om dagens transporter.
            </seg>
          </u>
          <u>
            <seg>
              Numera verkar man ha insett att transporter i sig skapar stora
              problem. I Sverige står transportsektorn för 45 procent av de
              utsläpp av koldioxid som sker till atmosfären. Då måste vi vidta
              kraftfulla åtgärder för att komma till rätta med de problemen.
              Då räcker det inte att vi står här och slår oss för bröstet och
              talar om vad vi har gjort och inte gjort och så vidare. Eftersom
              vi har de problem som vi har på jorden, Tellus, har vi inte gjort
              tillräckligt. Sverige har inte gjort tillräckligt, USA har definitivt
              inte gjort det och EU har inte gjort det. Det krävs kraftfulla
              åtgärder i framtiden. Det måste vara slut med prat och tjat. Vi
              måste vidta kraftfulla åtgärder.
            </seg>
          </u>
          <u>
            <seg>
              När jag jämför de olika budgetalternativen kan jag konstatera
              att Vänsterpartiet ligger i framkant när det gäller radikala förslag
              som skulle kunna innebära ett paradigmskifte genom att vi använder
              ekonomiska styrmedel och en lagstiftning som medför att vi får
              en annorlunda politik som kan se till att klimatet tar mindre
              stryk. Klimatet bryr sig inte om vilka klimatmål vi här i riksdagen
              fastställer om det inte kommer någon typ av åtgärd som också levererar
              resultat. Det är det enda intressanta.
            </seg>
          </u>
          <u>
            <seg>
              Då håller det inte att göra som den borgerliga regeringen gör
              där både statsminister Reinfeldt och miljöminister Carlgren pratar
              väldigt fint om miljön och klimatet och att vi måste vidta åtgärder
              samtidigt som man säger att utifrån samhällsekonomiska analyser
              har man kommit fram till att man ska satsa mer på väginvesteringar.
              Säger man det menar man faktiskt att man ska satsa mer på väginvesteringar
              jämfört med andra satsningar.
            </seg>
          </u>
          <u>
            <seg>
              När s, v och mp satsade, om jag minns rätt, 107 miljarder kronor
              på järnvägstrafik för den period som pågår nu fick vi kritik från
              den borgerliga sidan att det var tokinvesteringar i järnväg. Nu
              får vi höra att det är för lite satsningar.
            </seg>
          </u>
          <u>
            <seg>
              När vi införde trängselavgifter fick vi höra att det var en vansinnig
              politik. Numera har den borgerliga sidan tagit sitt förnuft till
              fånga och återigen infört det i Stockholm. Tyvärr använder man
              inte pengar på ett vettigt sätt, nämligen till att satsa på en
              bättre kollektivtrafik i storstaden Stockholm.
            </seg>
          </u>
          <u>
            <seg>
              Man inför en miljöbilspremie, och det kan man väl leva med. Men
              det intressanta är inte om miljöbilen i princip kan gå på etanol,
              biogas eller bensin. Det intressanta är att de som kör bilarna
              faktiskt kör dem på ett förnybart bränsle. Då vore det kanske
              smartare att sätta lite mer tryck på internationella organisationer
              för att ta bort tullen på etanol. Varför ska vi tullbelägga och
              straffbelägga ett förnybart drivmedel medan vi inte har motsvarigheten
              på till exempel diesel eller bensin? Varför ska man ändra beskattningen
              av olika dieselsorter så att man minskar gapet mellan miljöklass
              1 och 3? Jag tror att Naturskyddsföreningen kallar det för svart
              skatteväxling.
            </seg>
          </u>
          <u>
            <seg>
              Vi säger som många andra har sagt här, nämligen att vi vill ha
              en teknikneutral skattelagstiftning när det gäller kollektivtrafiken
              och framför allt bilismens påverkan på miljön. Om man vet att
              man får betala ett högt pris för en bil som släpper ut mycket
              koldioxid och många partiklar och sedan får betala ett mycket
              högre belopp i fordonsskatt så länge man äger den bilen och väldigt
              mycket mer i drivmedelsbeskattning varje kilometer man kör den
              tror jag att förnuftet segrar hos de flesta som kör en bil i det
              här landet, i Europa eller i världen. Om man använder ekonomiska
              styrmedel på det sättet kommer vi att kunna bidra till en teknikutveckling
              som förordar och gynnar bättre alternativ på våra vägar.
            </seg>
          </u>
          <u>
            <seg>
              Men det löser inte alla problem. Vi kan inte använda all tillgänglig
              mark för att odla grödor som vi ska göra etanol eller något annat
              av. Vi måste också inse att det krävs radikala åtgärder för att
              vi ska öka kollektivtrafikens andel av det totala resandet. Vi
              har föreslagit en försöksverksamhet med det vi kallar för klimattaxa.
              Redan i dag har vi en väldigt stor skattefinansiering av kollektivtrafiken.
              Vi vill fullfölja det fullt ut på några ställen för att se vilka
              effekter det kommer att få på till exempel antalet trafikskadade
              och kostnaderna för det, miljöförstörande utsläpp i naturen och
              så vidare. Men då skriker alla: Nej, gratis kollektivtrafik kan
              vi inte ha. Fy, fy! Då kommer så många att åka kollektivt att
              vi får kaos på bussar och spårtrafik. Det tycker jag är ett ganska
              angenämt problem jämfört med att stå i bilköer i storstäderna,
              om det är det som är exemplet.
            </seg>
          </u>
          <u>
            <seg>
              Det krävs alltså nya grepp nu. Det handlar inte om att vara teknikfientlig,
              utan det handlar om ren och skär matematik. Jag vädjar verkligen
              till alla er som deltar i debatten att ni också läser boken Vädermakarna
              . Nu glömde jag att ta med den, så jag törs inte nämna vem som
              är författaren. Den talar på ett väldigt pedagogiskt sätt om att
              vi har möjlighet att vidta åtgärder nu. Sluta käbbla, vidta åtgärder!
              Då krävs nytänkande och åtgärder för att vi faktiskt ska resa
              kollektivt i ökad omfattning jämfört med den typ av privatbilismökning
              vi har hela tiden.
            </seg>
          </u>
          <note type="speaker">
            Anf. 178 TINA EHN (mp):
          </note>
          <u>
            <seg>
              Fru talman! Människan påverkar naturen och ekosystemen mer än
              solens cykler, mer än geologiska processer och mer än evolutionen.
              Vi påverkar klimatet. Vi flyttar mer materia och utrotar fler
              arter än vad som har skett i naturliga processer under miljontals
              år. Dessutom kallar vi det för tillväxt.
            </seg>
          </u>
          <u>
            <seg>
              De tjänster som vi alla människor lever av, som kallas för ekosystemtjänster,
              finns i livets vävar, i naturen och den vegetation som gör att
              vi lever. De gröna växterna som är grunden till all produktion
              är de som fixar fotosyntesen.
            </seg>
          </u>
          <u>
            <seg>
              År 2005 kom FN:s rapport Millennium Ecosystem Assessment . Den
              innebar ett internationellt genombrott för synen på ekosystemtjänsterna.
              Vår välfärd och vårt välbefinnande är helt beroende av dessa tjänster,
              men de utarmas i alarmerande takt.
            </seg>
          </u>
          <u>
            <seg>
              Enligt FN:s rapport håller ungefär två tredjedelar av världens
              ekosystemtjänster på att försämras och är hotade av överutnyttjande
              och förlust av den artrikedom som är grunden för deras stabilitet.
              Vi har i Sverige jobbat med 16 miljömål. Sveriges riksdag har
              slagit fast dem. Ett av dem handlar om biologisk mångfald Levande
              skogar.
            </seg>
          </u>
          <u>
            <seg>
              Liv är diffust för en del kanske, men icke desto mindre viktigt
              för någon. Biologisk mångfald är, brukar man förklara, variationen
              av levande organismer i alla miljöer och de ekologiska samband
              och processer som alla de här organismerna ingår i. Helt enkelt
              är det den variationsrikedom och den fantastiska värld som vi
              omges av och som vi brukar kalla natur.
            </seg>
          </u>
          <u>
            <seg>
              Biologisk mångfald är ett nätverk som ger utrymme för olika ekosystemtjänster.
              Vi har det senaste året fått ta del av Sternrapporten, IPPC:s
              redovisningar, och för ett par veckor sedan fick vi Klimat- och
              sårbarhetsutredningens slutbetänkande.
            </seg>
          </u>
          <u>
            <seg>
              Vi har också själva en del erfarenheter från olika upplevelser
              som kanske inte går att direkt koppla till klimatförändringarna,
              men vi kanske ändå gör det. På västkusten fick vi uppleva ett
              otäckt skred förra vintern. Vägen och järnvägen försvann plötsligt
              ned i avgrunden. Det hade regnat mycket, och det hade regnat länge.
              Den vattenfyllda marken släppte taget när vattnet lämnade den.
            </seg>
          </u>
          <u>
            <seg>
              Den biologiska mångfalden i samband med klimatdebatten är viktig
              att lyfta fram. Det handlar inte bara om att den ska skyddas för
              skyddandets skull, utan vi behöver en rik biologisk mångfald som
              kan bära en del av klimatförändringarna och vara en buffert.
            </seg>
          </u>
          <u>
            <seg>
              Att vi har förändringar att vänta råder det enighet om. Det är
              ett framsteg i sig. Men vi kan inte låta tiden gå utan att göra
              det som vi kan göra och det vi måste göra. Jag tror att det är
              viktigt att vi inte nonchalerar ekosystemens betydelse utan ser
              till att vårda de tjänster som de erbjuder oss.
            </seg>
          </u>
          <u>
            <seg>
              När vi har fiskat upp den sista torsken ur Östersjön, och när
              vi har insett att skyddad skog är viktig även för att produktionsskogen
              ska klara sig är det kanske för sent. Vi fick ett tydligt och
              klart budskap i miljö- och jordbruksutskottet den 15 februari
              i år, när representanter för både skogsbruket och skogsvården
              besökte oss. Målet i skogen var bra. Pengarna behövdes. Man ville
              behålla reservatsanslaget.
            </seg>
          </u>
          <u>
            <seg>
              Ändå har man i vårbudgeten tagit pengar från biologisk mångfald
              till andra satsningar. Nu ser vi också att priserna på skogen
              stiger, och då blir målen ännu svårare att uppnå, speciellt om
              anslagen dessutom skärs ned.
            </seg>
          </u>
          <u>
            <seg>
              EU-kommissionen med flera påpekar att skyddet för biologisk mångfald
              kan bidra till att begränsa halterna av växthusgaser i atmosfären
              eftersom kol lagras i skogar, torrmark och andra naturtyper.
            </seg>
          </u>
          <u>
            <seg>
              I takt med klimatförändringarna kan vi i Sverige se fram emot
              en ökad tillväxt i skogen på grund av klimatets förskjutning.
              Men det ökar också stressen på ekosystemen. Vi kan också vänta
              oss mer av skadeinsekter och vissa sjukdomsangrepp. Utebliven
              frost i markerna innebär ökade stormar och skapar fler stormar
              som Gudrun och Per. Det kan bli svårare att köra ut virket ur
              skogen.
            </seg>
          </u>
          <u>
            <seg>
              Ett annat skogsbruk, är det möjligt? Man kan ha mer lövskogsinblandning
              och korridorer med möjlighet för arter att förflytta sig när klimatzonerna
              ändras.
            </seg>
          </u>
          <u>
            <seg>
              I Klimat- och sårbarhetsutredningen talar man om vikten av rödlistning
              av arter som ett av de viktiga planeringsinstrumenten för skyddet
              av biologisk mångfald. Man säger också att det är av mycket stor
              vikt att klimatförändringarnas effekter på den biologiska mångfalden
              integreras i samhällsplaneringen.
            </seg>
          </u>
          <u>
            <seg>
              Det är inte små öar av en skyddsvärd naturtyp som krävs. Det
              är de sammanhänganse biotoperna med ekosystem som måste bevaras
              hela avrinningsområden med interaktion mellan arterna, hela skogsområden
              med en biodiversitet som vi ännu inte vet vad den innehåller.
              Det måste vara områden som är så stora att de är ostörda av infrastruktur.
            </seg>
          </u>
          <u>
            <seg>
              Vi ska inte urholka stödet. Förutom allt jobb som vi måste göra
              internationellt måste vi ta ett ansvar där vi är nu.
            </seg>
          </u>
          <note>
            I detta anförande instämde Karin Svensson Smith (mp).
          </note>
          <note type="speaker">
            Anf. 179 ÅKE SANDSTRÖM (c) replik:
          </note>
          <u>
            <seg>
              Fru talman! Det är nu tredje eller fjärde anförandet som framhåller
              den något märkliga inställningen att det skulle vara ett motsatsförhållande
              mellan skoglig produktion och miljö. Det är ju inte så. Det har
              kommit fram många nya insikter om detta de senaste åren. Skogsbruket
              har gjort stora förändringar under de 30 år som jag kan överblicka.
            </seg>
          </u>
          <u>
            <seg>
              Det är byggt på frivillighet. Det kanske förtjänar att nämnas
              att den enda delen i miljömålet Levande skogar som jag själv var
              med och beslutade om 2000 eller 2001 som har klarat sin ambition
              är de frivilliga avsättningarna. De övriga har man inte kommit
              fram till på grund av alltför stelbenta regler och väldigt tveksamma
              och svåra ersättningsformer.
            </seg>
          </u>
          <u>
            <seg>
              Jag skulle önska att vi får nya former i reservatspolitiken.
              Den finska modellen är ett exempel.
            </seg>
          </u>
          <note type="speaker">
            Anf. 180 TINA EHN (mp) replik:
          </note>
          <u>
            <seg>
              Fru talman! Jag kan på sätt och vis hålla med om Åke Sandströms
              uppfattning. Jag tror också att det finns nya möjligheter att
              hitta former för skydd i skogen.
            </seg>
          </u>
          <u>
            <seg>
              Men jag har förstått att vi har ett behov av reservat också.
              För att lyckas med de andra formerna krävs ett oerhört jobb för
              att få med sig skogsägare och få dem att förstå. Därför krävs
              också en kunskapsuppbyggnad. Tror du att detta inte kostar något?
            </seg>
          </u>
          <note type="speaker">
            Anf. 181 ÅKE SANDSTRÖM (c) replik:
          </note>
          <u>
            <seg>
              Fru talman! Om man hade ett annat arbetssätt skulle detta ha
              gått bättre. Vi har många exempel på detta när det gäller både
              bemötandefrågor och hanteringen av det tvångsinstrument som vi
              har. Det gör detta väldigt svårt.
            </seg>
          </u>
          <u>
            <seg>
              Låt mig också säga något som glöms bort i debatten. Klimatmålet
              är viktigt, och en frisk, produktiv skog är jättevärdefull ur
              kolsänkesynpunkt medan mängden död ved och döda skogar är negativ
              ur samma synvinkel. Insektsspridningen som man kan bevittna i
              stormen Gudruns spår är exempel på samma sak.
            </seg>
          </u>
          <u>
            <seg>
              Vi behöver mer frivillighet och mindre tvång. Jag tror att naturvårdssamtalen
              går att utveckla, inte minst ersättningsfrågan.
            </seg>
          </u>
          <note type="speaker">
            Anf. 182 TINA EHN (mp) replik:
          </note>
          <u>
            <seg>
              Fru talman! Ingen är gladare än jag om man kommer långt med frivillighet.
              Vi har i dag 98 procent produktiv skogsmark, och vi har stora
              arealer av granplanteringar. Det visar sig att de inte klarar
              av de stormar som vi har haft.
            </seg>
          </u>
          <u>
            <seg>
              Vi måste tänka om när det gäller skogsbruket. Vi har en klimatzon
              som förändrar sig. Vi kan inte bara stå och köra med de gamla
              linjerna. Därför är det oerhört viktigt att vi har skyddsområden
              i skogen. Det är en oerhörd massa arter där vi inte vet vad som
              skulle hända om de försvinner.
            </seg>
          </u>
          <note type="speaker">
            Anf. 183 WALBURGA HABSBURG DOUGLAS (m):
          </note>
          <u>
            <seg>
              Fru talman! Förra veckan fick den amerikanske före detta vicepresidenten
              Al Gore och FN:s klimatpanel Nobels fredspris. Priset fick de
              för att de uppmärksammat de stora miljöhoten, sambanden mellan
              miljö och säkerhet och klimatförändringarna på global nivå.
            </seg>
          </u>
          <u>
            <seg>
              Men det finns miljöproblem även på lokal nivå här i Sverige.
              Samtidigt har vi tack och lov större möjligheter att åtgärda dessa.
              Jag vill nu tala om ett av dem.
            </seg>
          </u>
          <u>
            <seg>
              I Sörmland har vi många sjöar som är klassade som nationellt
              värdefulla, bland annat sjön Skundern i Flens kommun. Det är en
              sjö på cirka två kvadratkilometer med ett medeldjup på 1,6 meter.
              Sjön är en slättsjö i härligt kuperad terräng. Tyvärr belastas
              sjön genom övergödning som pressar upp fosfathalten till nästan
              ohållbara nivåer. På somrarna är det ymnig algblomning, och vassen
              täcker redan i dag 15 procent av hela ytan.
            </seg>
          </u>
          <u>
            <seg>
              Befolkningen runt sjön är väldigt engagerad och miljömedveten.
              Alla är överens om att fosfatutsläppen måste ned väsentligt om
              man vill rädda sjön och medverka till att uppnå den nya Vattenmyndighetens
              mål att alla sjöar och vattendrag ska ha en god kvalitet år 2015.
              Den nya Vattenmyndigheten kom till efter ett riksdagsbeslut 2004,
              efter att EU:s vattendirektiv antagits år 2000.
            </seg>
          </u>
          <u>
            <seg>
              Hushållen runt sjön började redan för några år sedan att använda
              fosfatfria tvättmedel, eftersom man kunde konstatera att 40 procent
              av fosfatet i Skundern kom från enskilda avlopp av fastigheterna
              och gårdarna runt omkring. Tyvärr finns det så mycket fosfat lagrat
              i bottensedimentet att det kommer att ta många år att bli kvitt
              belastningen, även om dagens hushållsutsläpp blir noll och övergödningen
              minskar radikalt.
            </seg>
          </u>
          <u>
            <seg>
              Skundern är i farozonen, eftersom sjön har varit i obalans i
              många år. År 1914 sänkte man vattenytan med 70 centimeter. Man
              insåg då inte det allvarliga med sådana ingrepp i naturen. I år
              hade vi en extremt torr sommar vilket i sin tur ledde till att
              Skunderns vattenyta ytterligare sjönk. Detta ledde till en ännu
              starkare fosfatkoncentration. Problemen är nu så stora att sjön
              kommit att beskrivas som Sörmlands mest övergödda sjö.
            </seg>
          </u>
          <u>
            <seg>
              Nu har man börjat diskutera hur man bäst kan hjälpa Skundern
              att bli renare, friskare och mindre övergödd. Man har diskuterat
              sjöhöjning för att vända ingreppen från 1914, men det är en mycket
              omstridd metod eftersom mycket åker och betesmark skulle försvinna,
              detta i ett område där jordbruket utgör nästan hela näringen.
              En annan möjlighet är biomanipulering som skulle återförsätta
              sjön i balans.
            </seg>
          </u>
          <u>
            <seg>
              Skunderns miljötillstånd är väldokumenterat. Sedan 20 år mäter
              man regelbundet vattenkvaliteten, belastningen genom gifter och
              förekomsten av olika fiskarter. Där kan man se en parallellitet
              mellan höjd fosfatnivå och större mängder vitfisk, exempelvis
              karp, mört, björkna och braxen. Samtidigt minskar förekomsten
              av rovfisk, exempelvis gädda. Det finns till och med ett examensarbete
              på Uppsala universitet som behandlar Skunderns fosfatbalans och
              en bedömning av möjligheten att använda biomanipulering som restaureringsmetod.
            </seg>
          </u>
          <u>
            <seg>
              Biomanipuleringens mål kan beskrivas enligt följande: En intensiv
              utfiskning av karpfisk, alltså vitfisk, kommer att leda till mer
              överlevande djurplankton som mer effektivt kan beta växtplankton.
              Färre växtplankton gör vattnet klarare vilket i sin tur kan sätta
              i gång många andra gynnsamma förändringar. Man skulle på så sätt
              få ett förbättrat siktdjup i dag är det nästan obefintligt vilket
              underlättar för rovfisk som gädda och abborre att jaga. På så
              sätt kan beståndet av karpfisk hållas nere. Det skulle generera
              en kaskadeffekt som skulle hjälpa sjön att tillfriskna snabbare
              och lättare.
            </seg>
          </u>
          <u>
            <seg>
              Biomanipulering kan göras på olika sätt. I dag är det mest trålning
              av vitfisk som används. Men denna metod är inte lämpad för en
              grund sjö med mycket fosfat bundet i bottensedimentet. Med trålning
              är faran stor att sjön belastas ännu mer av den giftiga fosforn
              som grävs upp.
            </seg>
          </u>
          <u>
            <seg>
              En annan möjlighet som ännu inte är så beprövad är elfiske. Elfiske
              innebär att fisken bedövas genom en elstöt. Fisken flyter upp
              till ytan och kan sorteras i vitfisk och rovfisk. Karpfisken skulle
              då kunna avlägsnas, medan rovfiskar som gädda och abborre skulle
              kunna återföras till sjön. Elfiske går till så att man doppar
              en strömförande anod i vattnet som lockar till sig fisken. Sedan
              fångas de enkelt upp med håv.
            </seg>
          </u>
          <u>
            <seg>
              Ett villkor för att utöva elfiske är att man har dispens, eftersom
              detta är en i allmänhet förbjuden fiskemetod. Denna dispens utfärdas
              av länsstyrelsen. Elfiske är en helt ny metod i frågan om biomanipulering,
              och Skundern skulle vara lämplig för att pröva detta eftersom
              den genom sin ringa storlek skulle kunna fiskas på ganska kort
              tid.
            </seg>
          </u>
          <u>
            <seg>
              För Skunderns överlevnad vore det därför av största vikt att
              sjön kunde ingå i ett pilotprojekt som skulle testa om elfiske
              är en bra metod för biomanipulering. Alla förutsättningar för
              ett lyckat försök finns: en engagerad befolkning beredd att arbeta
              för sitt närområde, en liten sjö med stora problem, väldokumenterad
              forskning och intresse från de berörda myndigheterna. Vi hoppas
              att detta intresse ska sprida sig även i regeringen!
            </seg>
          </u>
          <note type="speaker">
            Anf. 184 TINA EHN (mp) replik:
          </note>
          <u>
            <seg>
              Fru talman! Det Walburga talar om här är mycket intressant. Det
              är tekniska lösningar på hur vi ska komma till rätta med en övergödningsproblematik
              som vi har skapat.
            </seg>
          </u>
          <u>
            <seg>
              Jag vill bara i samband med detta fråga hur det står till med
              den ekologiska produktionen och de satsningar som många ändå vill
              göra. Finns det något sådant i området?
            </seg>
          </u>
          <note type="speaker">
            Anf. 185 WALBURGA HABSBURG DOUGLAS (m) replik:
          </note>
          <u>
            <seg>
              Fru talman! Vi försöker göra satsningar för att över huvud taget
              få denna biomanipulering till stånd. Befolkningen satsar väldigt
              mycket på elfisket. De har börjat samla in pengar, och vi hoppas
              att sjön blir ett pilotprojekt för denna biomanipulering som ju
              inte skulle belasta omvärlden som införandet av andra substanser
              skulle göra.
            </seg>
          </u>
          <note type="speaker">
            Anf. 186 TINA EHN (mp) replik:
          </note>
          <u>
            <seg>
              Fru talman! Vi skapar som sagt var övergödningsproblem både i
              sjöar och i hav. En del av det är, precis som har sagts här, utsläpp
              från avlopp, men en stor del kommer från jordbruket på grund av
              att vi har dränerat ut många av våra våtmarker. Det är en stor
              satsning som behöver göras.
            </seg>
          </u>
          <u>
            <seg>
              I Sveriges riksdag har vi sagt att vi ska ha en ökad ekologisk
              produktion som mål. Samtidigt finns i budgeten en borttagning
              av den enda satsningen på ekologisk produktion. Med den erfarenhet
              och kunskap jag har vet jag att den ekologiska produktionen ser
              till kretsloppet av näringsämnen väldigt noga.
            </seg>
          </u>
          <u>
            <seg>
              Finns det någon kommentar kring detta?
            </seg>
          </u>
          <note type="speaker">
            Anf. 187 WALBURGA HABSBURG DOUGLAS (m) replik:
          </note>
          <u>
            <seg>
              Fru talman! Jag tror att om vi verkligen försöker att följa det
              som står skrivet i EU:s vattendirektiv och försöker att få ett
              helhetsgrepp inom hela EU kommer vi att kunna komma mycket längre.
              Målet att ha renare vatten med god kvalitet 2015 finns. Jag anser
              att vår regering försöker nå upp till dessa mål.
            </seg>
          </u>
          <note type="speaker">
            Anf. 188 LENNART PETTERSSON (c):
          </note>
          <u>
            <seg>
              Utöver behovet av en inhemsk livsmedels- och energiproduktion
              är landskapsbilden ett annat tungt vägande skäl för att skydda
              åkermark från exploatering. För vår del i västra Skåne är inte
              frågan om åkermarken kommer att exploateras utan när !
            </seg>
          </u>
          <u>
            <seg>
              Åkermark som riksintresse är inte en död hand över utbyggnaden
              av våra tätorter men däremot begränsande på ett sätt som innebär
              att vi även i fortsättningen till exempel kan kalla Skåne för
              Sveriges kornbod och få njuta av utsikten över slätten.
            </seg>
          </u>
          <u>
            <seg>
              Skyddsbehovet kan dock vara lika stort i andra delar av landet.
              Sverige har en yta på 450 000 kvadratkilometer. Det finns alltså
              utrymme att både exploatera och ändå skydda stora delar av åkermarken.
              Vi är ovana vid att bygga på höjden i Sverige, och även om höghus
              påverkar landskapsbilden är jag övertygad om att det är helt nödvändigt
              att ändra inriktning på byggnationen i tätorterna. Detta bör beaktas
              i den pågående översynen av plan- och bygglagen.
            </seg>
          </u>
          <u>
            <seg>
              Fru talman! Det är dags för en ny naturvårdspolitik, och det
              är glädjande att alliansregeringen i budgetpropositionen uttrycker
              en kursändring med inriktningen att teckna naturvårdsavtal med
              markägare i stället för att köpa in marken eller försvåra för
              ägaren att fortsätta sin verksamhet.
            </seg>
          </u>
          <u>
            <seg>
              Sverige har ett internationellt åtagande som vi ska fullfölja.
              Däremot behöver inte skyddet se ut som det alltid har gjort. Låt
              oss ge de markägare, som tillsammans med sina företrädare har
              skapat dessa fantastiska miljöer, ett fortsatt förtroende att
              förvalta sina egendomar genom naturvårdsavtal. Det skapar en önskvärd
              långsiktighet både för ägare och för allmänintresset.
            </seg>
          </u>
          <u>
            <seg>
              Som centerpartist tycker jag att det är viktigt med naturskydd,
              och det finns i huvudsak två syften. Det ena är att skydda och
              bevara. Det kan vara att en byggnadsmiljö eller en flora och fauna
              är så värdefull att vi vill säkerställa den för framtiden. Det
              andra kan vara att hindra exploatering som förstör för alltid.
              Det kan gälla en värdefull landskapstyp sett i ett större perspektiv.
            </seg>
          </u>
          <u>
            <seg>
              Som alla vet förändras naturen över tiden. Vad är det då vi vill
              bevara eller återskapa? Är det den natur som finns just i dag?
              Är det den som fanns på 1600-talet eller år 2000 före Kristus?
              Svaret är inte givet. Jag ställde frågan inför bildandet av Söderåsens
              nationalpark i Svalövs och Klippans kommuner, och jag fick inget
              bra svar.
            </seg>
          </u>
          <u>
            <seg>
              De flesta områden är nästan utan undantag kulturlandskap, det
              vill säga de har i århundraden formats av huvud och händer, hovar,
              klövar och mular. Om vi enbart skapar naturreservat som hindrar
              fortsatt normal skötsel motverkar vi vårt eget syfte. Då försvinner
              många av de arter som vi vill skydda, och här tror jag att det
              är och har varit ett feltänk hos dem som ansvarar för frågorna.
              Ändrad skötsel ger med automatik ändrad natur.
            </seg>
          </u>
          <u>
            <seg>
              Det finns inget motsatsförhållande mellan en aktiv skogsproduktion
              och att bevara värdefulla miljöer. Här kan jag se ytterligare
              ett historiskt feltänk. Sett i det långa perspektivet gäller det
              även skyddet av så kallad gammelskog. Den blir också överårig
              en dag, och då faller den. Vill vi ha fin gammelskog i framtiden
              ska vi löpande fälla enstaka gamla träd och plantera nya, för
              annars kommer naturen att förändras.
            </seg>
          </u>
          <u>
            <seg>
              Vi ska ändå självklart tillåta oss att ha områden där naturen
              själv får råda. Det är viktigt för den biologiska mångfalden,
              intressant för både turister och vetenskapsmän och som kontrollstation
              för andra områden med ett aktivt skogsbruk.
            </seg>
          </u>
          <u>
            <seg>
              Jag har under de senaste veckorna blivit uppmärksammad på situationen
              i Västerbotten där 40 000 hektar skog ska vara skyddad inom tre
              år. Det är en siffra som enligt uppgift inte har någon substans
              när det gäller naturkvaliteter utan mer eller mindre är tagen
              ur luften. Detta känns inte rimligt, och det råder just nu stor
              oro över det som är på gång.
            </seg>
          </u>
          <u>
            <seg>
              Fru talman! För att den nya naturvårdspolitiken ska få ett snabbt
              genomslag är det angeläget att regeringen utfärdar ett moratorium
              när det gäller nya naturreservat och att de signalerna går fram
              till Naturvårdsverket, Skogsstyrelsen och länsstyrelserna. Det
              skapar ett tidsutrymme för att forma nya bättre skyddsmodeller.
            </seg>
          </u>
          <u>
            <seg>
              Enligt Centerpartiet är skogsbrukare förståndiga människor som
              förstår värdet av sin skog. I princip alla privata skogsägare
              inser att det ekonomiska värdet och en god miljö går att förena,
              och jag är inte orolig för att det ska bli en massa kalhyggen.
            </seg>
          </u>
          <u>
            <seg>
              Finns det misstankar om motsatsen i enskilda fall får det väl
              bli interimistiska skyddsbeslut som kan korrigeras i efterhand
              beroende på det naturvärde som finns i området. Det viktigaste
              är att redan nu ange kursändringen för att lugna alla de privata
              ägare som i dag känner stor oro för framtiden och för att bespara
              myndigheterna en massa onödigt arbete. Även om vi självklart ska
              ha nationalparker och naturreservat bör områden med naturvårdsavtal
              vara den normerande modellen i Sverige framöver.
            </seg>
          </u>
          <note type="speaker">
            Anf. 189 KARIN SVENSSON SMITH (mp) replik:
          </note>
          <u>
            <seg>
              Fru talman! Det tycks som om Lennart Pettersson och jag delar
              många intressen. Dels gäller det värdet av åkermarken vi kommer
              ju från samma ända av landet så det kanske inte är så konstigt
              dels gäller det intresset för biologisk mångfald.
            </seg>
          </u>
          <u>
            <seg>
              Vi har i Miljöpartiet skrivit en motion om att vi vill värna
              åkermarken mot exploatering, att det ska framgå i plan- och bygglagen.
              Vi vill värna den mot det som är de reella hoten i dag, det vill
              säga vägutbyggnader och utbyggnader av externa köpcentrum. Det
              är nämligen det som framför allt tar åkermarken i anspråk i Skåne.
              Jag undrar om Lennart Pettersson är intresserad av att rösta för
              den motionen när den kommer upp till behandling i kammaren.
            </seg>
          </u>
          <u>
            <seg>
              Det andra jag undrar är hur värnandet av biologisk mångfald kan
              gå ihop med att man minskar anslagen till biologisk mångfald och
              för över dem till miljöbilssubventioner eller har generösare avdragsregler
              för bilister. På vilket sätt gynnas den biologiska mångfalden
              av det?
            </seg>
          </u>
          <note type="speaker">
            Anf. 190 LENNART PETTERSSON (c) replik:
          </note>
          <u>
            <seg>
              Fru talman! Innan jag svarar på frågan om Miljöpartiets motion
              om åkermarken skulle jag vilja läsa motionen.
            </seg>
          </u>
          <u>
            <seg>
              Situationen är delvis kopplad till det kommunala planmonopolet.
              Jag vill inte ta bort det kommunala planmonopolet. Jag bara konstaterar
              att så länge varje kommun kan jobba på sitt sätt och så länge
              man har ambitionen att ju fler vi blir i invånarantal desto viktigare
              och bättre är det för våra kommuninvånare att vi tar ytterligare
              mark i anspråk. Det är det ena.
            </seg>
          </u>
          <u>
            <seg>
              Det andra gäller pengarna till biologisk mångfald. Jag vill påstå
              att det inte är mängden pengar som styr utan hur de används. Använder
              man dem på annat sätt än i dag är det min absoluta övertygelse
              att vi skulle kunna få ut mer resultat, alltså om vi jobbade på
              annat sätt än vi gjort historiskt.
            </seg>
          </u>
          <note type="speaker">
            Anf. 191 KARIN SVENSSON SMITH (mp) replik:
          </note>
          <u>
            <seg>
              Fru talman! Man kan faktiskt säga nej till vägutbyggnader. Om
              man tittar på Skåne blir frågan: Vad är det man gör nu? Man bygger
              vägar, man bygger externa köpcentrum, man bygger på klass 9- och
              10-mark.
            </seg>
          </u>
          <u>
            <seg>
              Det handlar om framtida generationer, och då ställs frågan på
              sin spets: Vilket är det viktigaste, det kommunala planmonopolet
              eller att man i plan- och bygglagen tar ansvar för den mark som
              ska ge livsmedel till kommande generationer? I Miljöpartiet tycker
              vi att det valet är enkelt. Vi står på de kommande generationernas
              sida. Jag undrar var Centerpartiet står i detta.
            </seg>
          </u>
          <u>
            <seg>
              Jag har ytterligare en fråga. Uppfattade jag det rätt att man
              krävde ett moratorium för nya naturreservat? Hur går det i så
              fall ihop med att man värnar om gammelskogen, som Lennart Pettersson
              så vackert talade om, och om den biologiska mångfalden?
            </seg>
          </u>
          <note type="speaker">
            Anf. 192 LENNART PETTERSSON (c) replik:
          </note>
          <u>
            <seg>
              Fru talman! Jag utgår från att vi under de hundra år som gått
              sedan vi fick den första nationalparken inventerat de mest värdefulla
              naturområdena i Sverige och också sett till att skydda dem. Jag
              tror att vi har haft så kloka företrädare. Det innebär att de
              värden vi har i dag visserligen är höga, men inte fullt så höga
              som de vi redan har bevarat. Därför finns det möjligheter att
              korrigera den typ av skydd vi ska ha framöver, till båtnad för
              en fortsatt biologisk mångfald.
            </seg>
          </u>
          <u>
            <seg>
              Centerpartiet värnar också kommande generationer, Karin Svensson
              Smith. Det hoppas jag att alla i denna kammare gör, oberoende
              av vilket parti de företräder. Det finns inget motsatsförhållande
              i detta, och jag tror att vi i den kommande plan- och bygglagstiftningen
              måste beakta många av dessa aspekter.
            </seg>
          </u>
          <note type="speaker">
            Anf. 193 CARL B HAMILTON (fp):
          </note>
          <u>
            <seg>
              Fru talman! På grund av EU-nämndens parallella sammanträde har
              jag tyvärr inte kunnat följa hela debatten. Jag tänkte emellertid
              fokusera på klimatfrågan snarare än på någon av de frågor som
              varit uppe nu senast.
            </seg>
          </u>
          <u>
            <seg>
              Det finns ett mål: maximalt två grader. Det är viktigt att man
              börjar i den ändan eftersom det är från detta mål som alla procentmål
              och tidtabellsmål sedan ska härledas. Om det behövs mer för att
              uppnå tvågradersmålet får man göra mer och man får göra det tidigare.
              Man kan kanske också göra det senare, det beror på, men det är
              det målet som är styrande.
            </seg>
          </u>
          <u>
            <seg>
              Jag säger detta lite grann som en replik på den auktionering
              som nu börjar dra i gång om att jag är finare och bättre om jag
              har fler procent tidigare i tidtabellen. Så är det inte. Målen
              får en verklighet och en trovärdighet först när man binder ihop
              dem med en handlingsplan över vad det faktiskt är som ska göras.
            </seg>
          </u>
          <u>
            <seg>
              Det andra som jag vill säga är att det är ont om tid. Det sätter
              också vissa restriktioner för de handlingsalternativ som man ska
              diskutera i klimatpolitiken. Blir man alltför yvig och alltför
              långsiktig med alltför mycket nya tekniker som ännu inte finns
              blir man inte heller trovärdig, därför att det är ont om tid.
              Nu finns i stort sett alla de tekniker tillgängliga som behövs
              för att uppnå till exempel EU:s mål beträffande 2020.
            </seg>
          </u>
          <u>
            <seg>
              Det som jag också vill betona är den internationella dimensionen.
              Om man räknar lite generöst är det så att 99,8 procent av världens
              växthusgaser släpps ut på andra ställen än i Sverige. Det lägger
              ett väldigt moraliskt ansvar på oss i detta land att med samma
              intensitet som vi diskuterar våra nationella problem också diskutera
              hur vi ska attackera detta problem internationellt. Vi kan inte
              hela tiden bara en del av tiden fokusera på vår egen transportsektor
              och vår egen fastighetssektor, vår egen sektor här i Sverige.
              Då kommer vi inte fram till en lösning för hela jorden.
            </seg>
          </u>
          <u>
            <seg>
              Detta är ett globalt problem, och vi måste på något sätt ta in
              detta. Jag säger inte att Folkpartiet är bättre än de andra, men
              jag tycker att det är väldigt bekymmersamt att det nationella
              sätts så mycket i fokus i den svenska debatten. Om vi bara sitter
              och diskuterar det nationella kommer vi inte närmare lösningen
              på de globala problemen.
            </seg>
          </u>
          <u>
            <seg>
              Då kommer jag in på frågan: Hur ska vi få fram internationella
              överenskommelser? Ja, då måste vi ha med stora länder som USA,
              Kina och Indien. Då måste vi, som jag brukar säga, ro med två
              åror i klimatpolitiken, en nationell åra och en internationell
              åra. Den internationella åran är att agera inom Europeiska unionen.
            </seg>
          </u>
          <u>
            <seg>
              Inom parentes sagt är det obegripligt hur man kan vara EU-motståndare
              och samtidigt påstå att man bekymrar sig om klimatet. Det är en
              logisk kullerbytta av gigantiska mått, särskilt som Europeiska
              unionen nu i sitt fördrag skriver in klimatfrågans ökande betydelse.
            </seg>
          </u>
          <u>
            <seg>
              Vi ska naturligtvis också arbeta inom Förenta nationerna. Vi
              ska arbeta med ny teknik som ska spridas och utvecklas, delvis
              med statliga insatser men också genom att ha koldioxidskatter
              och handel med utsläppsrätter, vilket driver upp priserna för
              dem som släpper ut koldioxid och gör det mer lönsamt att investera
              i och utveckla nya tekniker.
            </seg>
          </u>
          <u>
            <seg>
              Jag vill ägna den korta talartid jag har kvar åt kärnkraften.
              Jag tycker att vi går som katten kring het gröt i Sverige. Man
              kan inte vara trovärdig i sitt bekämpande av klimatförändringarna
              utan att säga någonting om kärnkraften. Jag ska vara väldigt konkret
              här i dag.
            </seg>
          </u>
          <u>
            <seg>
              Mellan åren 2020 och 2030 kommer fyra eller fem av de svenska
              reaktorerna att behöva ersättas. Då har de tjänat ut. De beräknas
              kunna gå i 5060 år, och sedan infaller den tidpunkten inom ett
              ganska kort tidsintervall därför att vi startade alla i början
              på 70-talet.
            </seg>
          </u>
          <u>
            <seg>
              Vad tänker ni göra då, ni som är emot kärnkraft eller inte vill
              tala om kärnkraft? Vad ska reaktorerna ersättas med? Ska de ersättas
              med ökad import av naturgas? Ska de ersättas med ökad import av
              elektricitet från kärnkraftsreaktorer i Baltikum eller Polen?
              Varifrån ska strömmen komma efter 20202030?
            </seg>
          </u>
          <u>
            <seg>
              Eller ska vi bygga nya kärnkraftsreaktorer i Sverige? Jag talar
              inte om att bygga ut, ärade ledamöter. Jag talar om att ersätta
              de reaktorer vi redan har. Det är en viktig fråga att diskutera
              i Sverige.
            </seg>
          </u>
          <u>
            <seg>
              Det vore också en katastrof om vi inte arbetade för att kärnkraften
              får en större användning globalt. Om Kina och Indien ska industrialiseras
              och nå en levnadsstandard som är ungefär hälften av vår under
              nästa århundrade det är ganska defensivt och de gör det med fossila
              bränslen, ja, då är det kört.
            </seg>
          </u>
          <note type="speaker">
            Anf. 194 KARIN SVENSSON SMITH (mp) replik:
          </note>
          <u>
            <seg>
              Fru talman! Jag tänkte börja med att hålla med Carl B Hamilton
              om en sak. Jag får det inte heller att gå ihop att man jobbar
              globalt med klimatfrågor och sätter kravet på utträde ur EU i
              fokus. För mig stämmer inte det. Då är givetvis klimatfrågorna
              de viktigaste.
            </seg>
          </u>
          <u>
            <seg>
              Jag undrar då vad regeringen egentligen gör. Hur utnyttjar man
              sitt mandat i EU? Vad är det man plockar fram? På vilket sätt
              är Sverige progressivt i klimatfrågor i EU?
            </seg>
          </u>
          <u>
            <seg>
              Vi har hört att statsministern har bröstat sig för att man har
              bidragit till ett avancerat mål, men det är faktiskt åtgärderna
              som räknas. Liksom Carl B Hamilton utgår jag från tvågradersmålet.
            </seg>
          </u>
          <u>
            <seg>
              Hur kan ett bifall till Open Skies-avtalet, som ökar flygtrafikvolymen
              mellan Europa och USA med minst 30 procent, leda till ett bättre
              klimatbeteende? Hur kan tyngre och längre lastbilar, som ökar
              lastbilens konkurrenskraft mot sjöfarten och järnvägen, leda till
              ett bättre klimatbeteende? Jag vill att Carl B Hamilton talar
              om det för mig.
            </seg>
          </u>
          <note type="speaker">
            Anf. 195 CARL B HAMILTON (fp) replik:
          </note>
          <u>
            <seg>
              Fru talman! Sverige och regeringen arbetar för att ju fler sektorer
              som kan integreras i handeln med utsläppsrätter, desto bättre.
              Det gäller flyget inom Sverige, inom Europa och mellan Europa
              och resten av världen. Det är regeringens politik.
            </seg>
          </u>
          <u>
            <seg>
              Vad beträffar de längre lastbilarna är det en gammal historia,
              om att Österrike och andra alpländer har stora problem med långa
              lastbilar. Men det som jag tycker är värt att diskutera i den
              typen av frågor är bränslet. Det är ju bränslet som ger upphov
              till koldioxidutsläpp, inte längden på lastbilarna. Det är inte
              heller antalet kilometer som de körs utan hur chaufförerna kör
              de där kilometerna.
            </seg>
          </u>
          <u>
            <seg>
              Jag tycker att Karin Svensson Smith och jag skulle kunna vara
              överens om att man ska fokusera på bränslena och minskad användning
              av drivmedlen, bland annat genom koldioxidskatter och handel med
              utsläppsrätter för flyget och för sjöfarten, därför att färjetrafiken
              runt våra kuster här i Norden har mycket stora utsläpp.
            </seg>
          </u>
          <note type="speaker">
            Anf. 196 KARIN SVENSSON SMITH (mp) replik:
          </note>
          <u>
            <seg>
              Fru talman! Carl B Hamilton må vara ursäktad för att han inte
              känner till mer om trafiken och hur man åtgärdar klimatförändringar
              då han inte sitter i trafikutskottet. Men läs Vägverkets rapport!
              Maximalt en femtedel kan klaras med andra bränslen, oavsett om
              det är el från kärnkraftverk eller något annat. Det måste bli
              energieffektivare.
            </seg>
          </u>
          <u>
            <seg>
              Att ta godset på järnväg eller med sjöfart jämfört med att köra
              det på lastbil sparar både klimat och energi väldigt mycket. Gör
              du lastbilen längre och inget annat förändras förflyttar du gränsen
              för när det är lönsamt att köra med tåg och lastbilar. Det är
              därför USA har hälften av sitt gods på spår. De har maximalt 34
              ton på sina lastbilar. Studera USA, för de är faktiskt mycket
              bättre än både Sverige och EU när det gäller just den saken!
            </seg>
          </u>
          <u>
            <seg>
              När det gäller utsläppsrättigheterna har ICAO sagt nej: Europa
              får inte begränsa flygtrafiken mellan USA och Europa med utsläppsrättigheter.
              Det enda som gäller är FN:s råd: Lägg bränsleskatt på flyget!
              Är Carl B Hamilton beredd att gå så långt för att klara tvågradersmålet?
            </seg>
          </u>
          <note type="speaker">
            Anf. 197 CARL B HAMILTON (fp) replik:
          </note>
          <u>
            <seg>
              Fru talman! Om jag tar det sista först: Den organisation som
              Karin Svensson Smith talar om är ju inte en miljöorganisation
              eller en klimatorganisation. Jag tror att vi får fokusera på att
              få överenskommelser i den FN-förhandling som nu pågår och förhoppningsvis
              går i mål hösten 2009. De beslut som fattas där får vara styrande
              för de beslut som fattas i den här flygorganisationen. Det är
              den vägen man måste ta den här frågan.
            </seg>
          </u>
          <u>
            <seg>
              Sedan är det riktigt att det är inom transportsektorn, om vi
              håller oss till hemmafronten nu är vi tillbaka där som utsläppen
              växer snabbast och där det är svårast att få ned dem. Varför är
              det svårast? Jo, därför att folk är beredda att betala väldigt
              mycket för att köra bil. Det är ju mycket lättare att klämma åt
              industrisektorn och få ned utsläppen där, därför att betalningsviljan
              för utsläpp är mycket större inom transportsektorn.
            </seg>
          </u>
          <u>
            <seg>
              Hur ska vi hantera det? Ja, det finns koldioxidskatt, men det
              finns också krav på standarder för hur fordonen konstrueras. Det
              tror jag att man måste använda sig av.
            </seg>
          </u>
          <note type="speaker">
            Anf. 198 JAN LINDHOLM (mp) replik:
          </note>
          <u>
            <seg>
              Fru talman! Jag lyssnade på Carl B Hamiltons inlägg, och jag
              som har jobbat i många år inom den utomparlamentariska miljörörelsen
              är väldigt glad varje gång någon politiker tar upp det internationella
              perspektivet på klimatfrågorna. Det är jag därför att vi har arbetat
              länge för att uppmärksamma att det behövs en väldigt mycket starkare
              internationell solidaritet för att klara den frågan.
            </seg>
          </u>
          <u>
            <seg>
              Därför skulle jag vilja fråga Carl B Hamilton vilka konkreta
              uppoffringar som man från Folkpartiets och regeringens sida är
              beredd att ta för att faktiskt realisera någon form av svenskt
              engagemang i att hjälpa de länder som behöver ta sig förbi fossilepoken
              och ändå hantera sina behov av välfärd.
            </seg>
          </u>
          <note type="speaker">
            Anf. 199 CARL B HAMILTON (fp) replik:
          </note>
          <u>
            <seg>
              Fru talman! Detta är en väldigt viktig fråga, och jag har inte
              något riktigt bra svar annat än att instämma med själva upplägget
              att ska vi få de fattiga länderna att kunna begränsa sina utsläpp
              räcker det inte att bara komma överens. Man måste också till dessa
              länder sprida den teknik som redan finns här så att den kan användas
              där i större utsträckning och utveckla teknik som man kan använda
              i länder som Kina, Indien, Brasilien, Indonesien och så vidare.
            </seg>
          </u>
          <u>
            <seg>
              Det finns ett antal projekt inom CDM-systemet. Jag tror att i
              det längre perspektivet blir detta för plottrigt, och det blir
              för litet. Jag tror att det måste ges starka ekonomiska incitament
              för att man ska introducera den typ av styrmedel som vi här diskuterar,
              nämligen handel med utsläppsrätter och koldioxidskatter. Jag tror
              inte att man i dessa länder är beredd att göra detta utan att
              man faktiskt får betalt för det från de rika länderna redan från
              början.
            </seg>
          </u>
          <note type="speaker">
            Anf. 200 JAN LINDHOLM (mp) replik:
          </note>
          <u>
            <seg>
              Fru talman! Jag noterade också att Carl B Hamilton tog upp kärnkraften
              som ett framtida energislag och ifrågasatte vad vi ska göra när
              reaktorerna behöver ersättas. Jag vet att i dag klarar vi med
              de brytvärda fyndigheter vi känner till att tillgodose ungefär
              68 procent av behovet från världens reaktorer. Resten tar vi från
              desarmerade kärnvapen än så länge, och det räcker tre fyra år
              till.
            </seg>
          </u>
          <u>
            <seg>
              Kärnkraften är ju inte alls koldioxidneutral, utan den bidrar
              också till koldioxidproblematiken och stjäl investeringsmedel
              från andra möjliga alternativa energislag som är mindre skadliga.
              När vi då vet att vi måste bryta ännu fattigare fyndigheter än
              vi gör i dag för att få fram bränsle undrar jag om Carl B Hamilton
              menar att kärnkraften är ett alternativ.
            </seg>
          </u>
          <note type="speaker">
            Anf. 201 CARL B HAMILTON (fp) replik:
          </note>
          <u>
            <seg>
              Fru talman! Ja, det menar jag, annars hade jag inte fört fram
              det. För det första: Det uran som nu används finns det väl brytvärda
              tillgångar till med den utbyggnadstakt som man nu har prognoser
              för, och den är ju ganska kraftigt ökande för ungefär 50100 år.
            </seg>
          </u>
          <u>
            <seg>
              För det andra har uranbrytning naturligtvis negativa miljöeffekter
              och andra effekter. Men det ska ställas i relation till och jämföras
              med att man bryter kol i stora volymer i Indien och Kina och vad
              det har för miljöeffekter. De är mycket värre.
            </seg>
          </u>
          <u>
            <seg>
              För det tredje är det så att med den teknik som man arbetar med
              för fjärde generationens kärnkraftsteknologi kan man använda en
              annan typ av uran, nämligen uran-238 i stället för uran-235, vilket
              innebär att man kan använda sig av det radioaktiva avfallet som
              bränsle.
            </seg>
          </u>
          <note type="speaker">
            Anf. 202 ALEKSANDER GABELIC (s):
          </note>
          <u>
            <seg>
              Fru talman! Eftersom jag blev påhoppad vill jag först bara säga
              att jag tror att det är väldigt bra att politiker med olika bakgrund
              och politisk färg och även riksdagsledamöter finns med i tvärpolitiska
              sammanhang. Jag tror att det berikar både svenskt föreningsliv
              och demokratin i Sverige. Jag nöjer mig med att säga det och går
              till mitt huvudanförande.
            </seg>
          </u>
          <u>
            <seg>
              Man säger att barn inte kan vänta. Det kan inte klimatet heller.
              FN:s klimatpanel och andra visar att höjningen av medeltemperaturen
              måste hejdas. En klok hushållning med jordens resurser är en förutsättning
              för mänsklighetens framtid.
            </seg>
          </u>
          <u>
            <seg>
              Vi ska själva vara ett föredöme och aktivt bidra till en internationell
              politik som begränsar den globala klimatpåverkan. Det statliga
              stödet till klimatinvesteringsprogrammen har haft stor betydelse
              för kommunernas klimatarbete. Kommuner, näringsliv och organisationer
              har tillsammans kunnat effektivisera energiåtgången och ställa
              om till en hållbar utveckling. Detta stöd försvinner från och
              med 2009. Det innebär en stor förlust för klimatarbetet i Sverige.
            </seg>
          </u>
          <u>
            <seg>
              I klimatstödet har också funnits satsningar på transportsektorn
              som ju är den bransch där utsläppen ökar i stället för att minska.
              Tyvärr ges inga betryggande besked från den borgerliga regeringen
              och majoriteten i riksdagen om hur detta arbete ska ges förutsättningar
              att fortsätta och helst intensifieras.
            </seg>
          </u>
          <u>
            <seg>
              Oljekommissionen skriver att energigaserna bör kunna spela en
              väsentlig roll i ambitionerna att minska Sveriges oljeberoende.
              Naturvårdsverket och andra pekar ut biogasen som det mest miljövänliga
              drivmedlet som finns i dag.
            </seg>
          </u>
          <u>
            <seg>
              Som boende i Linköping är biogasen för mig en realitet. Vi kan
              se hur enträget arbete på Tekniska Verken och Svensk Biogas har
              gett resultat. Vi ser också hur Boden, Göteborg, Stockholm och
              Örebro börjar producera mer biogas för att få fler tankställen
              för gasdrivna fordon.
            </seg>
          </u>
          <u>
            <seg>
              Nu måste deras kunskap och erfarenheter spridas och fler kommuner
              se över hur de arbetar med kraftvärmeproduktion, avfallshantering
              och vattenrening. Det är en helt fantastisk klimatnytta att ta
              till vara avfall och sedan köra bussar och bilar på detta och
              därigenom ersätta bensin och diesel!
            </seg>
          </u>
          <u>
            <seg>
              Genom Klimp har kommunerna fått stöd för att bygga exempelvis
              just biogasanläggningar. Nya produktionsanläggningar för biogas
              samt uppgradering av befintliga anläggningar måste kunna få stöd
              i framtiden. På så sätt kan inte minst kommuner garanteras ett
              stöd för en utökad eller ny, lokal biogasproduktion och biogasanvändning.
            </seg>
          </u>
          <u>
            <seg>
              I dag produceras 1,3 terawattimmar biogas. Det är mindre än en
              tiondel av den potential som finns med råvaror från avloppsrening,
              organiskt avfall och gödsel. Med en tiodubbling av biogasproduktionen
              till 2020 skulle de svenska utsläppen minska radikalt.
            </seg>
          </u>
          <u>
            <seg>
              Jag hoppas att vi i denna kammare bejakar denna möjlighet och
              understöder en utbyggnad av infrastrukturen för biogas i Sverige.
              Biogas är det miljö-, klimat- och hälsomässigt bästa fordonsbränslet
              i dag. En gasspis släpper ut minimalt med koldioxid och andra
              föroreningar.
            </seg>
          </u>
          <u>
            <seg>
              Försäljningen av biogas som fordonsbränsle har ökat under 2007,
              men det har inte försäljningen av gasdrivna bilar gjort. Antalet
              tankställen norr om Stockholm är alldeles för litet, och villkoren
              för aktörer på marknaden är kortsiktiga och mycket osäkra.
            </seg>
          </u>
          <u>
            <seg>
              Den lag om förnybara drivmedel som riksdagen har antagit i hopp
              om teknikneutral och stark utveckling för fler förnybara drivmedel
              har i praktiken ensidigt gynnat etanolpumpar. I dag finns över
              900 tankställen för E 85. Det finns drygt 80 tankställen för gas
              i Sverige.
            </seg>
          </u>
          <u>
            <seg>
              Det är bra med en god infrastruktur för etanolbilar i Sverige,
              även om det inte går att negligera etanolens brister. Men vi måste
              säkerställa att även gasen får ett långsiktigt stöd för att skapa
              mer jämlika förutsättningar. Därför måste det separata bidraget
              till tankställen för biogas behållas också efter den 31 december
              2008 då nuvarande stöd löper ut.
            </seg>
          </u>
          <u>
            <seg>
              Med ett permanent investeringsstöd under minst ett par mandatperioder
              kan marknaden få förutsättningar att växa. Så länge lagen om förnybara
              bränslen finns och bensinbolagen visar samma ointresse för andra
              förnybara drivmedel än det flytande måste vi behålla stödet på
              150 miljoner kronor även efter nästa år.
            </seg>
          </u>
          <u>
            <seg>
              Det är för mig helt oacceptabelt att det statliga anslaget för
              såväl biogasanläggningar som för nya tankställen skulle löpa ut
              under 2008. Vi behöver ju få fram mer biogas och fler tankställen
              för att öka antalet gasdrivna bilar!
            </seg>
          </u>
          <u>
            <seg>
              En infrastruktur för biogas måste byggas och lokal produktion
              av biogas måste stödjas. Vi som menar allvar med en omställning
              till miljövänlig energi och förnybara drivmedel måste säkerställa
              att vi kan stödja processen för att få mer biogas i Sverige.
            </seg>
          </u>
          <note type="speaker">
            Anf. 203 HANS WALLMARK (m) replik:
          </note>
          <u>
            <seg>
              Fru talman! Jag tänkte börja där Aleksander Gabelic också började
              sitt inlägg, nämligen med att tala om FN:s klimatmål och debattartikeln
              som också har diskuterats här i kammaren som bland andra ärkebiskopen
              har undertecknat. Också Aleksander Gabelic har undertecknat den,
              som ordförande i Svenska FN-förbundet. Aleksander Gabelic skulle
              också ha kunnat underteckna den som socialdemokratisk riksdagsman
              i likhet med att jag själv är riksdagsledamot eller aktiv i Svenska
              kyrkan i likhet med att jag själv är aktiv i Svenska kyrkan. Så
              man kan ju undra i vilken egenskap han undertecknade den här artikeln.
            </seg>
          </u>
          <u>
            <seg>
              Om man nu betonar FN:s klimatmål, vilket jag tycker är bra att
              Aleksander Gabelic gör, skulle man också kunna prata om till exempel
              tekniköverföringen och teknikutvecklingen från Västeuropa till
              andra länder som ligger svagare till utvecklingsmässigt. Det är
              också märkligt att man över huvud taget inte betonar fattigdomsbekämpningen
              och demokratiutvecklingen samt det som kanske är det absolut viktigaste,
              att den svenska regeringen nu har tagit ledningen vad gäller att
              miljösäkra biståndsverksamhet, vilket röner internationell uppmärksamhet.
            </seg>
          </u>
          <note type="speaker">
            Anf. 204 ALEKSANDER GABELIC (s) replik:
          </note>
          <u>
            <seg>
              Fru talman! Som ordförande i FN-förbundet har jag varit med och
              kritiserat den förra regeringen. Det välkomnades ibland från borgerligt
              håll. Men det är märkligt att när man nu kritiserar regeringen
              i den rollen som ordförande i svenska FN-förbundet passar det
              inte lika väl. Jag tycker att den rollen ska vara oberoende, vilken
              regering som än sitter, och jag företräder inte Socialdemokraterna
              i den rollen.
            </seg>
          </u>
          <u>
            <seg>
              När det gäller att ta upp den här andra frågan, som jag gärna
              hade velat prata om i dag, har jag valt att hålla mig till biogasen,
              eftersom jag tycker att det är viktigt och angeläget. Jag har
              de frågorna i min grupp. Jag bor i Linköping och har följt det
              arbetet där.
            </seg>
          </u>
          <u>
            <seg>
              När det gäller tekniköverföring enligt millenniemål 8 till de
              fattiga länderna, där det ligger ett ansvar på oss i väst, tycker
              jag inte att det räcker med det initiativ som regeringen har tagit
              om att man vill klimatsäkra biståndet. Jag tycker att det är bra
              att regeringen har tagit det initiativet, men det gäller också
              att diskutera hur vi ska göra det från svenskt håll och hur vi
              ska utveckla till exempel möjligheten att överföra biogasteknikkunnande
              till länder där man har sämre förutsättningar att utveckla detta.
            </seg>
          </u>
          <note type="speaker">
            Anf. 205 HANS WALLMARK (m) replik:
          </note>
          <u>
            <seg>
              Fru talman! Som Aleksander Gabelic säkert förstår tycker jag
              också att det var bra att han på den tiden kritiserade den förra
              regeringen. Jag välkomnar naturligtvis också kritik och invändningar
              mot den nuvarande regeringen när det är befogat. Men det jag ändå
              tycker är poängen när man diskuterar FN:s klimatmål är att man
              inte ska bygga upp onödiga motsättningar.
            </seg>
          </u>
          <u>
            <seg>
              Jag tror att man kan göra mycket länderna emellan. Jag tror att
              vi också som politiker här i Sveriges riksdag och även som ledamöter
              av kyrkomöte eller i andra organisationer kan göra mycket tillsammans.
              Därför tycker jag att man borde betona att detta handlar om gemensamma
              åtgärder det gjorde ni i och för sig, ärkebiskopen och du och
              några till. Jag har för mig att er önskan var just blocköverskridande
              och partiöverskridande lösningar. Det tror jag är viktigt för
              att vi tillsammans från Sveriges sida ska kunna bekämpa klimatets
              problem och miljöproblemen.
            </seg>
          </u>
          <u>
            <seg>
              Sedan tycker jag att vi tillsammans borde understryka vikten
              av det som den svenska regeringen nu gör. Man vill nämligen klimatsäkra
              biståndet, inte som ensamt land utan tillsammans, länder emellan.
            </seg>
          </u>
          <note type="speaker">
            Anf. 206 ALEKSANDER GABELIC (s) replik:
          </note>
          <u>
            <seg>
              Fru talman! Jag har inte hört någon socialdemokrat vara kritisk
              mot förslaget om att klimatsäkra, utan vi välkomnar att man tar
              upp den aspekten.
            </seg>
          </u>
          <u>
            <seg>
              Jag tror att det är jätteviktigt att vi har en bred diskussion
              om hur vi på ett bättre sätt kan bidra så att människor i delar
              av världen som inte har samma förutsättningar kan få stöd med
              tekniskt kunnande från bland annat svenskt håll. Jag tycker att
              det är utomordentligt bra. Jag tror att vi kan enas om det. Sedan
              kan man alltid diskutera formerna för det, och den diskussionen
              kan vi återkomma till.
            </seg>
          </u>
          <note type="speaker">
            Anf. 207 ANITA BRODÉN (fp) replik:
          </note>
          <u>
            <seg>
              Fru talman! Det var intressant att lyssna till Aleksander Gabelic.
              Jag uppfattade det som en enorm lovsång till biogasen. Biogas
              är förvisso en intressant källa, men det finns ju så mycket mer.
              Jag saknade en del av mångfalden.
            </seg>
          </u>
          <u>
            <seg>
              Jag skulle vilja påminna Aleksander Gabelic lite grann om en
              historieskrivning. Den förra regeringen var den regering som ensidigt
              satsade på det som Aleksander Gabelic nu kritiserar. Det var ett
              ensidigt fokus på etanol.
            </seg>
          </u>
          <u>
            <seg>
              Eftersom du är FN-förbundets ordförande tycker jag att det skulle
              vara intressant att få höra din synpunkt på de etiska frågor som
              det nu handlar om med energi och kanske etanolframställning på
              åker. Jag skulle önska en lite vidare beskrivning kring mångfalden.
            </seg>
          </u>
          <note type="speaker">
            Anf. 208 ALEKSANDER GABELIC (s) replik:
          </note>
          <u>
            <seg>
              Fru talman! Om jag ska göra Anita Brodén glad kan jag säga att
              jag inte kan tala för FN-förbundet på just den punkten. Jag kan
              inte tala om vad vi tycker just när det gäller åkrarna och så
              vidare.
            </seg>
          </u>
          <u>
            <seg>
              Men när det gäller biogasen skulle jag vilja säga som socialdemokratisk
              företrädare i den här diskussionen att biogasen ändå har det kämpigt.
            </seg>
          </u>
          <u>
            <seg>
              Det finns, som jag sade i mitt anförande, 900 tankställen för
              E 85. Det är inget fel i det, men det vore bra om man också skapade
              mer neutrala förutsättningar för biogasen när det gäller att öka
              antalet tankställen, så att de människor som vill köra på det
              mest miljövänliga bränslet har möjlighet att också investera i
              en sådan bil. Det skulle jag tycka var det bästa.
            </seg>
          </u>
          <u>
            <seg>
              Jag tycker att jag kompletterar den här diskussionen. E 85 sköter
              sig bra självt.
            </seg>
          </u>
          <note type="speaker">
            Anf. 209 ANITA BRODÉN (fp) replik:
          </note>
          <u>
            <seg>
              Fru talman! Jag tycker ändå att det skulle vara värdefullt att
              få lyssna på vad Aleksander Gabelic anser om teknikneutralitet.
              Det finns många positiva delar som har tagits upp här, men det
              viktiga är egentligen att vi som politiker pekar på ett långsiktigt
              och tydligt regelverk och att innovatörer, entreprenörer och marknaden
              sedan får satsa. Det är den ena delen där jag skulle vilja få
              en kommentar.
            </seg>
          </u>
          <u>
            <seg>
              Men jag skulle också vilja ha en kommentar när det gäller den
              andra delen. Vi kan nämligen inte bortse från Aleksander Gabelics
              andra engagemang. Det handlar om fred och miljö och de globala
              satsningarna. Vilken satsning anser Aleksander Gabelic globalt
              är den viktigaste för att rädda vårt klimat?
            </seg>
          </u>
          <note type="speaker">
            Anf. 210 ALEKSANDER GABELIC (s) replik:
          </note>
          <u>
            <seg>
              Fru talman! Det är intressant. Man får många frågeställningar
              här.
            </seg>
          </u>
          <u>
            <seg>
              När det gäller att satsa på klimatet är det väl väldigt bra om
              vi kan diskutera hur vi kan utveckla svenskt bistånd för att det
              ska kunna nå människor. Det handlar även om småskalig produktion
              jag tror att det finns ett stort intresse hos många svenska entreprenörer.
              Det handlar om att kunna få hjälp och stöd.
            </seg>
          </u>
          <u>
            <seg>
              Där tror jag på politiken nu talar jag då mer som en socialdemokrat
              men även som engagerad över huvud taget. Jag tror på politiken,
              och jag tror att samhället ska spela en positiv roll. Då måste
              man också vara beredd från staten att investera och hjälpa till
              och understödja, så att det kan växa och blomma och så att det
              också kan bli överföring till andra delar av världen.
            </seg>
          </u>
          <u>
            <seg>
              Jag har sällan hört er prata om detta. Det är många gånger skillnad
              när det gäller synen på politiken. Vi kan säga att det är jätteviktigt,
              men man måste också skapa medel och förutsättningar för detta.
              Det är till exempel dyrare att bygga en tankstation för biogas.
              Det är självfallet rimligt att de har möjlighet att få stöd även
              i framtiden. Det är ett exempel, för att hålla mig till Sverige.
            </seg>
          </u>
          <note type="speaker">
            Anf. 211 CARL B HAMILTON (fp) replik:
          </note>
          <u>
            <seg>
              Fru talman! Anita Brodén tog egentligen upp det som jag begärde
              ordet för att säga. Men jag vill ändå ta upp något nu när vi har
              FN-förbundets ordförande här det säger jag mer som en beskrivning
              av din kunskap och din erfarenhet.
            </seg>
          </u>
          <u>
            <seg>
              Du har sysslat med globala frågor väldigt länge. Då blir det
              lite konstigt för oss som sitter här i kammaren att du fokuserar
              så oerhört på olika städer och biogasproduktion och biogasdistribution
              i Sverige. Det vore faktiskt väldigt intressant om du hade något
              intressant att säga om resten av världen och klimatfrågans lösning
              i resten av världen. Vad har du att säga om det? Har du någon
              meny över huvud taget?
            </seg>
          </u>
          <note type="speaker">
            Anf. 212 ALEKSANDER GABELIC (s) replik:
          </note>
          <u>
            <seg>
              Fru talman! Jag tycker att detta är en ganska intressant erfarenhet.
              Man lär sig nya saker varje dag. Men det är klart att jag är vald
              för Östergötland och för Linköping som socialdemokratisk riksdagsledamot.
              Jag försöker faktiskt lyfta fram de frågor som är viktiga för
              Linköpingsborna och även för Östergötland vi har ju produktion
              av biogas på flera ställen i Östergötland. Det har varit min utgångspunkt
              i den här allmänpolitiska debatten.
            </seg>
          </u>
          <u>
            <seg>
              Jag kan gärna prata om internationella frågor. Jag gör det i
              massor av olika sammanhang, i tvärpolitiska sammanhang. Jag är
              inbjuden till borgerliga sammanhang och pratar om FN:s roll i
              världen och diskuterar. Jag fortsätter gärna med detta efter den
              här debatten. Men låt mig just i dag få hålla mig till biogasen,
              som företrädare för Östergötland och för Socialdemokraterna i
              Östergötland!
            </seg>
          </u>
          <u>
            <seg>
              Jag hoppas att ni ursäkter mig för det. I andra sammanhang talar
              jag gärna om de andra frågorna.
            </seg>
          </u>
          <note type="speaker">
            Anf. 213 CARL B HAMILTON (fp) replik:
          </note>
          <u>
            <seg>
              Fru talman! Nej, jag ursäktar inte det. Jag tycker att det är
              futtigt, eller hur jag ska uttrycka det, att vara så fokuserad
              på sin egen valkrets när man har en sådan global erfarenhet och
              kunskap. Jag tycker att det är fel därför att klimatfrågan icke
              kan lösas enbart genom insatser i Östergötland eller från östgötskt
              perspektiv.
            </seg>
          </u>
          <u>
            <seg>
              Som jag sade i mitt anförande sker 99,8 procent av världens koldioxidutsläpp
              utanför Sveriges gränser. Då tycker jag inte att man kan stå i
              en talarstol i Sveriges riksdag med den internationella kunskap
              och erfarenhet som talaren har och bara fokusera på den egna naveln.
              Försök att lyfta blicken över navelns horisont!
            </seg>
          </u>
          <note type="speaker">
            Anf. 214 ALEKSANDER GABELIC (s) replik:
          </note>
          <u>
            <seg>
              Fru talman! Detta är alltså första gången jag talar i Sveriges
              riksdag i det här sammanhanget. Jag hoppas att jag får fler tillfällen
              att prata om de här frågorna i denna talarstol. Därför hoppas
              jag att du respekterar att jag i denna allmänpolitiska debatt
              valde att ta just den här utgångspunkten, som jag nämnde i förra
              inlägget.
            </seg>
          </u>
          <u>
            <seg>
              Låt oss fortsätta denna viktiga diskussion om hur vi tillsammans
              på olika sätt kan tro på politiken, tro på det internationella
              samarbetet och också förändra världen till det bättre, inte bara
              för oss i Östergötland eller här i Sverige! Låt oss återkomma
              till det! Hoppas att du kan leva med det!
            </seg>
          </u>
          <note type="speaker">
            Anf. 215 JACOB JOHNSON (v):
          </note>
          <u>
            <seg>
              Fru talman! Jag tänkte i denna miljö- och klimatdebatt säga några
              saker om tre olika frågor, för det första behovet av ett nytt
              mått för att mäta utveckling, för det andra några ord om en generaldirektörs
              ansvar och för det tredje om EU:s hälsokontroll av jordbrukspolitiken.
              Vi får se om jag får ihop dessa tre något disparata rubriker till
              en helhet.
            </seg>
          </u>
          <u>
            <seg>
              Men först skulle jag vilja ge ett svar på den fråga som Carl
              B Hamilton ställde tidigare om hur vi ska ersätta kärnkraften
              när den måste fasas ut av åldersskäl. Jag tycker att det är helt
              klart att huvudstrategin måste vara energieffektivisering. Det
              finns ett stort utrymme att minska användningen av elektricitet,
              och det måste vi ta till vara med en långsiktig politik. Det blir
              någonting som kommande riksdag förhoppningsvis får ta ställning
              till med en stor debatt i den frågan, också kompletterat med utbyggnad
              av alternativa energislag som vindkraft och vågkraft.
            </seg>
          </u>
          <u>
            <seg>
              Men jag återgår till mitt inlägg här. Klimatfrågan står med rätta
              mycket högt på den politiska dagordningen, både i Sverige, i Europa
              och globalt, senast symboliserat med utdelandet av Nobels fredspris
              till FN:s klimatpanel och Al Gore. Oavsett vad vi kan tycka om
              huruvida dessa var de mest värdiga pristagarna kanske Bert Bolin
              som drog i gång det hela borde ha varit med på ett hörn vet vi
              alla att det är nödvändigt att på alla nivåer inte bara utarbeta
              planer med högt ställda mål utan framför allt vidta konkreta åtgärder
              i form av minskade utsläpp, på sikt eliminering av växthusgasutsläpp,
              energieffektiviseringar, miljövänliga transporter och även ändring
              av våra levnadsmönster.
            </seg>
          </u>
          <u>
            <seg>
              Fru talman! I klimatdebatten används ofta som ett uppmuntrande
              tecken att det går att förena tillväxt med minskade eller åtminstone
              icke stigande utsläpp av växthusgaser och att sambandet mellan
              tillväxt och förbrukning av fossila energislag är brutet, till
              exempel här i Sverige. Jag instämmer att detta är positivt, men
              jag anser att man måste föra resonemanget vidare och problematisera
              tillväxtbegreppet i sig och sättet att mäta tillväxt.
            </seg>
          </u>
          <u>
            <seg>
              I dag används vanligen, till exempel i regeringens budgetproposition,
              bruttonationalprodukten per invånare och dess förändring som det
              övergripande måttet på tillväxt och utveckling av ett samhälle.
              Men detta mått fångar bara in penningflödena. Vi är i dag medvetna
              om, eller borde vara åtminstone, att människan är en del av och
              lever i olika ekologiska system. Om man ser det ur mänsklig synvinkel
              kanske vi borde prata om olika socioekologiska system. Vi måste
              helt enkelt leva i samklang med naturen för en hållbar utveckling.
            </seg>
          </u>
          <u>
            <seg>
              Bnp-begreppet beskriver inte den utarmning av olika ekosystem
              som i dag pågår. Ett land kan påvisa snabb ökning av bnp:n samtidigt
              som ekosystemen förstörs. Det har vi tagit upp, fru talman, i
              en motion som vi har väckt i riksdagen för att ta upp det här
              problemet och utveckla ett bättre mått på den hållbara utvecklingen.
              Jag får återkomma till den debatten.
            </seg>
          </u>
          <u>
            <seg>
              Denna frågeställning leder mig över till den andra punkten om
              en generaldirektörs ansvar. Skogen är exempel på ett sådant hotat
              ekosystem. Vi står inför utmaningen att kunna förena en hållbar
              utveckling av skogen som resurs för efterfrågan på skogsråvara,
              till exempel för bioenergiändamål, samtidigt som det gäller att
              bevara den biologiska mångfalden.
            </seg>
          </u>
          <u>
            <seg>
              Jag vill uttrycka min stora respekt för Skogsstyrelsens generaldirektör
              Göran Enander som nyligen presenterat ambitiösa förslag till nya
              reviderade delmål för miljökvalitetsmålet Levande skogar. Jag
              tycker att också regeringen kunde kosta på sig att uttrycka stöd
              för en myndighetschef som agerar i enlighet med riksdagens tidigare
              beslutade uppdrag.
            </seg>
          </u>
          <u>
            <seg>
              Men det finns andra ekosystem. Till exempel innebär dagens jordbrukspolitik
              en kraftig belastning både på klimatet och hav, sjöar och vattendrag.
              När nu den så kallade hälsokontrollen av EU:s jordbrukspolitik
              är aktuell menar jag att Sverige bör använda tillfället att lyfta
              upp dessa frågor tydligare än hittills. Vi har ett nytt läge med
              stigande livsmedelspriser. Frankrikes president har sagt att det
              är dags att förändra EU:s jordbrukspolitik. Inte minst måste jordbrukets
              utsläpp av näringsämnen i Östersjön kraftigt minska för att det
              ekosystem som Östersjön utgör ska få en hållbar utveckling.
            </seg>
          </u>
          <u>
            <seg>
              Med det, fru talman, har jag försökt knyta ihop miljö och klimat
              med ett nytt utvecklingsmått, en generaldirektörs ansvar och EU:s
              hälsokontroll av jordbrukspolitiken. Det var kanske begreppet
              hållbara socioekologiska system som blev den gemensamma nämnaren
              för mitt inlägg.
            </seg>
          </u>
          <note type="speaker">
            Anf. 216 CARL B HAMILTON (fp) replik:
          </note>
          <u>
            <seg>
              Fru talman! Repliken på min fråga om kärnkraften är energieffektivisering.
              Det låter så könlöst och helt utan besvär och uppoffringar när
              man säger energieffektivisering. Men vad innebär det? Det innebär
              kraftigt stigande priser. Det är först då som effektiviseringen
              sätter in i våra hushåll, i vår trafik, i våra fastigheter, i
              våra fabriker. Så det som här anförs innebär om man säger att
              det ska vara vindkraft, eller vågkraft ännu mer, att elpriserna
              skulle bli kanske tre eller fyra gånger så höga.
            </seg>
          </u>
          <u>
            <seg>
              Man kan möjligen säga att det är den levnadsstandardsänkning
              som vi får ta för att inte kärnkraften ska användas trots att
              den är koldioxidfri. Men det innebär också en kolossalt stark
              strukturomvandling. Företag kommer att läggas ned, och människor
              tvingas flytta. Varför ska människor behöva ha sänkt levnadsstandard
              och behöva flytta?
            </seg>
          </u>
          <note type="speaker">
            Anf. 217 JACOB JOHNSON (v) replik:
          </note>
          <u>
            <seg>
              Fru talman! Carl B Hamilton målar gärna i svartvita färger och
              överdriver, tror jag, den problematik som vi står inför. Vi har
              en övergångsperiod på kanske 20 år. Om vi jobbar långsiktigt och
              gör en energieffektivisering EU själv pratar om en energieffektivisering
              på 20-procentsnivån med ny smart teknik är jag övertygad om att
              vi utan dramatiska effekter på vårt levnadssätt kan nå ganska
              så långt. Vi ska naturligtvis också utveckla alternativa energikällor
              som jag har sagt tidigare.
            </seg>
          </u>
          <note type="speaker">
            Anf. 218 CARL B HAMILTON (fp) replik:
          </note>
          <u>
            <seg>
              Fru talman! Men vi får inte fram de nya teknikerna. Det blir
              inte lönsamt att investera och utveckla den nya tekniken med mindre
              än att priserna går upp väldigt kraftigt. Det är först då som
              man tjänar några pengar och får kostnadstäckning. Vi kommer inte
              ifrån den prisökning som ligger i kravet på en energieffektivisering
              som ska ersätta fyra fem reaktorer.
            </seg>
          </u>
          <u>
            <seg>
              Jag upprepar min fråga: Varför ska svenska folket bara för att
              man inte ska ersätta de reaktorer som finns behöva ta på sig sänkt
              levnadsstandard, sänkta inkomster och en kraftig strukturomvandling
              som inte minst kommer att gå från landsbygd till stad?
            </seg>
          </u>
          <note type="speaker">
            Anf. 219 JACOB JOHNSON (v) replik:
          </note>
          <u>
            <seg>
              Fru talman! Carl B Hamilton påstår att de här sakerna kommer
              att inträffa om vi har en energieffektivisering. Jag ställer mig
              negativ till den bedömningen. Jag tror att det här går att förena.
              Vi har till exempel i dag också problemställningen att vi har
              en prissättning på elmarknaden som är marginalpriser. Produktionspriset
              på el är ju väsentligt lägre. Det vet vi.
            </seg>
          </u>
          <note type="speaker">
            Anf. 220 EVA SELIN LINDGREN (c) replik:
          </note>
          <u>
            <seg>
              Fru talman! Jag instämmer med den bedömning som Jacob gör när
              det gäller energieffektivisering. Det var mer än tio år sedan
              vi hörde talas om att man kunde spara energi när det gäller tvättmaskiner,
              frysar och annat. Man talar om en faktor 10. Så det borde vara
              helt möjligt.
            </seg>
          </u>
          <u>
            <seg>
              Kärnkraften däremot har inte bara de nackdelar som påtalades
              med avfall och olycksrisker. Vi har också kärnvapenspridning genom
              plutonium. Kärnavfallet finns i dag spritt i ungefär 450 reaktorförläggningsplatser
              över världen. Mängden plutonium svarar mot över en kvarts miljon
              Nagasakibomber.
            </seg>
          </u>
          <u>
            <seg>
              Det här är ju inte allmänt diskuterat, och vi ska inte ha någon
              kärnkraftsdebatt, men jag tycker att detta är den allvarligaste
              risken. Det är en moralisk risk. Jag tror att de flesta människor
              föredrar livet framför att få lite mer pengar, om det är så att
              man måste höja eltaxan.
            </seg>
          </u>
          <note type="speaker">
            Anf. 221 JACOB JOHNSON (v) replik:
          </note>
          <u>
            <seg>
              Fru talman! Tack för det inlägget. Det var inte direkt någon
              fråga, men efter det inlägget kan jag sakna det energipolitiska
              samvete som rådde för något år sedan mellan Socialdemokraterna,
              Vänsterpartiet och Centerpartiet. Vi har faktiskt tillsammans
              avvecklat två kärnkraftsaggregat och visat att det var möjligt.
            </seg>
          </u>
          <note type="speaker">
            Anf. 222 EVA SELIN LINDGREN (c) replik:
          </note>
          <u>
            <seg>
              Fru talman! Vi har kanske lite delade meningar i Centern, men
              jag är inte säker på att de är så delade. Vi får väl se var vi
              landar. Det kommer om några år att diskuteras hur vi ska hantera
              det högaktiva avfallet. Då ser vi ju om vi kan förvara det under
              hundra tusen år. Det är fråga om många generationer. Tänk bara
              tusen år framåt i tiden så får ni se. Kan ni överblicka vad som
              kommer att hända under 40 generationer? Det kan man alltså inte.
            </seg>
          </u>
          <note type="speaker">
            Anf. 223 JACOB JOHNSON (v) replik:
          </note>
          <u>
            <seg>
              Fru talman! Både kärnkraftsavfallsfrågan och frågan om avveckling
              av kärnkraften liksom energifrågan kommer att bli väldigt stora
              frågor inför valet 2010. Jag och Vänsterpartiet ber att få återkomma
              under tiden fram till dess med konkreta förslag på hur vi kan
              avveckla kärnkraften.
            </seg>
          </u>
          <note type="speaker">
            Anf. 224 JAN LINDHOLM (mp):
          </note>
          <u>
            <seg>
              Fru talman! Totalförsvarets forskningsanstalt har gett ut en
              rapport på temat miljösäkerhet. Den är, som jag ser det, bara
              en i den långa raden av bevis på att de förändringar av miljön
              som redan pågår på grund av klimatförändringarna har börjat tas
              på allvar.
            </seg>
          </u>
          <u>
            <seg>
              Vi i den gröna rörelsen och alla de utomparlamentariska krafter
              som har tjatat om hotet mot ekosystemen i årtionden är självklart
              väldigt lättade när ledande politiker och medierna äntligen börjar
              våga prata om konsumtionssamhällets verkliga kostnader. Det är
              ju det som klimatfrågan i grund och botten handlar om. Det är
              inte bara rovdrift som hotat att slå ut och som redan har slagit
              ut delar av ekosystemen som vi alla är så beroende av. Utsläppen
              av gifter har skadat näringskedjorna och minskat den biologiska
              mångfalden, vilket faktiskt också ökar vårt samhälles sårbarhet.
            </seg>
          </u>
          <u>
            <seg>
              Men det är inte förrän effekterna av människans påverkan har
              blivit så omfattande att själva grunderna för vår försörjning
              konkret börjar kännas hotade som politiken vaknar och inser att
              vi sedan länge har sågat på den gren vi sitter på. Den här sena
              insikten upplever jag som en svidande kritik mot maktens oförmåga,
              oavsett vilka partier som sitter på den, att se förändringar.
              Det visar på den stora faran med att inte tillämpa försiktighetsprincipen.
            </seg>
          </u>
          <u>
            <seg>
              När vi nu äntligen vågat glänta på dörren och sakta börjar förstå
              fossilfrosseriets, konsumismens och tillväxthysterins verkliga
              ansikte, vad det faktiskt kostar att förbruka en planet, blir
              jag orolig över att regeringen väljer att förringa problemet.
              Budskapet som medierna och politikerna väljer att lämna till medborgarna
              stämmer nämligen väldigt dåligt överens med vad forskningen säger.
            </seg>
          </u>
          <u>
            <seg>
              Klimatpanelens beslutsunderlag vet vi alla är flera år gammalt.
              Varje ny studie som kommer visar på att de tidigare beräkningarna
              underskattar förändringens hastighet. Flera av de processer som
              är självgenererande har redan startat, till exempel metanläckage
              från tundran och den minskande reflexionen från smältande isytor.
              De så kallade återkopplingarna accelererar temperaturhöjningen,
              och det har man inte fullt ut tagit med i beräkningarna.
            </seg>
          </u>
          <u>
            <seg>
              Visst är alla de åtgärder som det har talats om i den här debatten
              viktiga. Vi måste sluta släppa ut föroreningar som förstärker
              förändringen av klimatet, och vi måste bygga om vårt samhälle
              för att förbereda för ett nytt och annorlunda klimat. Men vi måste
              även inse att fattiga och överbefolkade länder runt om i världen
              behöver ett oerhört stort stöd från oss för att kunna klara en
              välfärdsutveckling samtidigt som de måste hoppa över fossilspåret
              som har gjort det hela så väldigt enkelt för oss. Om vi inte gör
              det möjligt för världens fattiga att utveckla sin välfärd utan
              fossil energi kan vi inte hindra dem från att utnyttja de tillgångar
              de har och därmed förmodligen öka på processen och föröda hela
              planeten.
            </seg>
          </u>
          <u>
            <seg>
              Det här tycker jag är den stora utmaningen. Det behövs en global
              samling och en politik som arbetar på tre fronter, dels en snabb
              avveckling av växthusgaserna, dels en konsekvenshantering av den
              accelererande förändringen som redan är på gång den måste ske
              med ett globalt ansvarstagande och dels måste vi hantera behovet
              av en långsiktig omställning av värderingar och livsstil.
            </seg>
          </u>
          <u>
            <seg>
              Om politiker inte vågar erkänna resursknappheten går det heller
              aldrig att få acceptans för alla de nödvändiga besluten. Att en
              konservativ statsminister i Sverige börjar prata klimat tycker
              jag är oerhört viktigt, även om vi naturligtvis är många som pustar
              över bristen på konkreta förslag.
            </seg>
          </u>
          <u>
            <seg>
              Förra veckan påpekade emellertid statsministern att vår livsstil
              inte är förenlig med en hållbar värld när han kommenterade valet
              av fredspristagare. Därför hoppas jag att han redan nästa vecka
              återkommer med åtminstone några enkla små förslag om förändringar
              i plan- och bygglagen, som vi har tagit upp, så att den inte bara
              försvårar byggande i strandnära riskområden utan även ger stöd
              för att sluta bygga för växande transporter. I stället bör valet
              vara en utveckling mot ett samhälle där färre transporter ökar
              välfärden. Man kanske inför en regel om att analysera klimateffekterna
              i översiktsplanerna, eller varför inte en ambition om 3 procent
              per år när det gäller koldioxidreduktionen, som man nu diskuterar
              i Skottland.
            </seg>
          </u>
          <u>
            <seg>
              Jag hoppas dessutom att han kommer med ett snabbt förslag på
              en mångmiljardsatsning för att hjälpa utvecklingsländerna att
              bygga sig förbi fossilepoken och ett initiativ från regeringen
              till en global samordning om hur man ska ta hand om alla de klimatflyktingar
              som vi faktiskt redan vet kommer.
            </seg>
          </u>
          <u>
            <seg>
              Dessutom hoppas jag självklart på en kampanj som talar om att
              det är fult att skita ned och att ta i anspråk onödigt mycket
              av det livsutrymme som vi vet att vi måste dela med alla på jorden,
              en kampanj som visar både att ett hållbart samhälle är möjligt
              och att ett hållbart sätt att leva kan vara minst lika tillfredsställande
              och utvecklande som den konsumism som vi nu har fastnat i.
            </seg>
          </u>
          <u>
            <seg>
              Jag hoppas alltså på politiska initiativ på alla de här tre nivåerna.
              Den som har flest prylar när han dör är ingen vinnare. Det finns
              bara förlorare i en värld med sådana värderingar.
            </seg>
          </u>
          <note type="speaker">
            Anf. 225 CARL B HAMILTON (fp) replik:
          </note>
          <u>
            <seg>
              Fru talman! Jag tycker att Jan Lindholms inlägg i långa stycken
              är väldigt sympatiskt. Men man måste också komma till vad man
              ska göra åt saken.
            </seg>
          </u>
          <u>
            <seg>
              Jan Lindholm talade om fossilfrosseriet, att regeringen förringar
              problemet och om maktens oförmåga. Men Jan Lindholm företräder
              ju det parti som vill lämna Europeiska unionen, som ändå är en
              organisation i världen som har tagit ledningen i fråga om att
              bekämpa klimathotet och som är den enda organisation som kan ta
              bindande beslut för sina medlemmar på klimat- och miljöområdet
              och som har ingått hundratals internationella överenskommelser
              på miljö- och klimatområdet. Denna organisation vill Miljöpartiet
              att Sverige ska lämna.
            </seg>
          </u>
          <u>
            <seg>
              Då blir slutsatsen att den här politiken inte är trovärdig. Jag
              kan inte se att den är trovärdig. Även om den är sympatisk, som
              jag sade, har den ingen verkan.
            </seg>
          </u>
          <note type="speaker">
            Anf. 226 JAN LINDHOLM (mp) replik:
          </note>
          <u>
            <seg>
              Fru talman! Miljöpartiet har valt att acceptera det faktum att
              Sverige är med i EU, och vi väljer att jobba på den nivå där vi
              har möjlighet. Vi tycker att Sverige ska jobba aktivt i FN också.
            </seg>
          </u>
          <u>
            <seg>
              Vi tycker att det är viktigt att arbeta i alla de internationella
              sammanslutningar som finns. Vi ser helst att de sammanslutningarna
              ändå är konstruerade så att länderna har möjligheter att själva
              bestämma om man vill gå före. Det vi ogillar med EU är överstatligheten.
            </seg>
          </u>
          <u>
            <seg>
              Fru talman! När jag har sagt detta vill jag bolla tillbaka eftersom
              jag nu får chansen. Carl B Hamilton yttrade sig om kärnkraft här
              senast, och han nämnde då att kärnkraften är fossilfri. Det är
              vanligt att kärnkraftsförespråkarna så där i förbifarten säger
              det av gammal vana. Det gör att den som är okunnig kanske tror
              att så är fallet. Därför försöker jag alltid, när jag får möjlighet,
              att påpeka att det inte är sant.
            </seg>
          </u>
          <note type="speaker">
            Anf. 227 CARL B HAMILTON (fp) replik:
          </note>
          <u>
            <seg>
              Fru talman! Det var en överraskande upplysning att Miljöpartiet
              accepterar att Sverige är medlem i Europeiska unionen. Ni har
              faktiskt med i ert kongressbeslut att ni anser att Sverige bör
              lämna Europeiska unionen och att ni tycker att det är bra med
              utträdesparagrafen. Det stämmer inte. Jag är tydligen bättre informerad
              om Miljöpartiets program än talaren, vilket är lite överraskande.
            </seg>
          </u>
          <u>
            <seg>
              Talaren säger att Miljöpartiet är emot överstatligheten. I själva
              verket är det bra att man på miljöområdet kan binda de andra länderna
              i olika typer av beslut som rör miljö- och klimatfrågor. Jag trodde
              också att Miljöpartiet på miljöområdet gjorde ett undantag i sin
              allmänna skepsis mot överstatlighet. Det är kanske lite ologiskt
              och hycklande, men det är dock den politik som Miljöpartiet brukar
              ha.
            </seg>
          </u>
          <note type="speaker">
            Anf. 228 JAN LINDHOLM (mp) replik:
          </note>
          <u>
            <seg>
              Fru talman! Miljöpartiet arbetar för att Sverige ska lämna EU.
              Det är helt korrekt. Det står i vårt partiprogram, och det har
              vi fattat beslut om på kongressen. Jag jobbar också för att vi
              ska lämna EU. Men det betyder inte att vi tycker att vi ska stå
              och rulla tummarna och inte använda de verktyg Sverige har. Vi
              anser att Sverige ska använda medlemskapet i EU så länge vi är
              medlemmar till att där påverka på bästa sätt.
            </seg>
          </u>
          <u>
            <seg>
              Frågorna kan inte lösas på EU-nivå. De här frågorna måste lösas
              på global nivå. Därför är egentligen det globala forumet det viktigaste.
              Vi tycker att den svenska regeringen borde ta initiativ till att
              EU och andra länder vi samarbetar bra med våra nordiska grannar
              som inte är medlemmar i EU, det finns faktiskt sådana trycker
              på och försöker få till ett globalt arbete. Man ska framför allt
              hantera den situation vi står inför, nämligen de mycket stora
              strömmarna av klimatflyktingar. Det måste finnas internationella
              avtal för att lösa dessa problem. De ligger långt utanför EU-nivån.
            </seg>
          </u>
          <note type="speaker">
            Anf. 229 SVEN YNGVE PERSSON (m):
          </note>
          <u>
            <seg>
              Fru talman! I Sverige har vi i dag ett system som bygger på producentansvar
              vid återvinning av förpackningar, det vill säga alla kostnader
              för insamling och återvinning av produkter ligger på den som producerar
              varan. Konsumenten finansierar detta genom en avgift som är inbakad
              i priset på en förpackning. I och med att producenterna har skyldighet
              att ta hand om avfallet har de även fått ansvara för den fysiska
              hanteringen via så kallade återvinningsstationer detta för att
              de fritt ska kunna påverka sina kostnader.
            </seg>
          </u>
          <u>
            <seg>
              Konsumenten betalar för detta redan i affären när man betalar
              för produkten. Tanken bakom idén är god, men den fungerar tyvärr
              inte i praktiken eftersom producenternas förpackning alltför ofta
              inte hamnar i den avsedda behållaren utan i exempelvis den som
              en kommun tillhandahåller när det gäller renhållning eller det
              som allt fler fastighetsägare har fått bygga, det vill säga en
              fastighetsnära insamling i flerfamiljshusen.
            </seg>
          </u>
          <u>
            <seg>
              I dag är det i och för sig kommunerna som har ansvaret för sophanteringen
              medan producenterna ansvarar för återvinningen av förpackningen.
              I och med att allt fler kommuner inför fastighetsnära insamlingar
              av återvinningsmaterialet tar kommunen över kostnaden från producenterna.
              Däremot får de ingen ersättning från producenterna eftersom deras
              intresse av den typen av hantering är obefintlig. Det kan kanske
              bero på att den fastighetsnära insamlingen ger en hög återvinningsgrad
              och därmed högre kostnader för att återvinna materialet i slutändan.
            </seg>
          </u>
          <u>
            <seg>
              Miljömässigt är ett fastighetsnära system att föredra eftersom
              det ger en ökad återvinningsgrad och ett minskat behov av att
              varje hushåll självt tar bilen och kör till en många gånger överfull
              återvinningsstation. För producenterna är det inte alltid en god
              affär med hög återvinning. Konsekvensen av detta blir att konsumenterna
              betalar återvinningskostnaden flera gånger, alltså inte enbart
              till producenten utan även till fastighetsägare och kommun.
            </seg>
          </u>
          <u>
            <seg>
              Problemet är dock så komplicerat, fru talman, att det kräver
              ett ingripande från staten. Nya studier från 2007 visar att priserna
              på avfallshanteringen mellan kommunerna varierar betydligt mer
              än för övriga kostnadsslag. Genom de entreprenörer som kommunerna
              upphandlar tjänsterna av kan man få en fastighetsnära insamling
              med samordningsvinster som är bra för miljön och konsumenterna.
            </seg>
          </u>
          <u>
            <seg>
              Producentansvaret skulle kunna finnas kvar, och till och med
              utökas, för att finansiera en ny sorts återvinning där man sorterar
              efter material och inte efter förpackning. I Eskilstuna har man
              på prov infört ett nytt system. Detta system bygger på materialåtervinning,
              det vill säga att till exempel stekpannor ska kunna kastas tillsammans
              med konservburkar och trasiga plastleksaker med plastflaskor.
              Det är inte rimligt att den förpackning som den nya tandborsten
              ligger i ska återvinnas medan själva tandborsten ska slängas i
              soptunnan för att därefter åter sorteras ut för materialåtervinning
              eller förbränning.
            </seg>
          </u>
          <u>
            <seg>
              Eskilstunas system kommer på sikt att öka materialåtervinningen
              och även göra det enklare för hushållen att återvinna. Vi skulle
              även slippa situationer som när Astrid i Skara hamnade i domstol
              för att hon kastade sin stekpanna på fel ställe.
            </seg>
          </u>
          <u>
            <seg>
              Fru talman! Genom att kombinera Eskilstunas system för materialåtervinning
              med exempelvis det system för fastighetsnära insamling som finns
              sedan länge inom västra Skåne skulle återvinningen ta flera steg
              framåt. I nordvästra Skåne sorteras i åtta fraktioner: restavfall,
              biologiskt avfall samt förpackningar av hårdplast, mjukplats,
              metall, glas, papper och dessutom tidningar. Allt hämtas vid tomtgränsen
              minst en gång i månaden.
            </seg>
          </u>
          <u>
            <seg>
              Det systemet skulle även leda till att återvinningsstationerna
              kan tas bort. Det skulle i sin tur medföra att den nedskräpning
              och i många fall sanitära olägenhet som dessa stationer innebär
              skulle försvinna.
            </seg>
          </u>
          <u>
            <seg>
              Som synes är dagens system med förpackningsåtervinning och producentansvar
              via återvinningsstationer både föråldrat och opraktiskt. Med dessa
              system underlättar man även att sortera det biologiska avfallet,
              som i sin tur kan utgöra en råvara för att producera biogaser.
              Denna kan förädlas till fordonsgaser och på så sätt minska utsläppen
              av koldioxid. Det innebär också att behovet av de miljöförstörande
              villakomposterna minskar, vilket även det ger en minskad klimatpåverkan.
              Vi har tidigare hört anföranden om biogasens fördelar som bränsle.
            </seg>
          </u>
          <u>
            <seg>
              Som framgår av det jag har sagt finns det mycket att göra inom
              området, och jag ser framtiden an med tillförsikt. Det är orimligt
              att begära att kommunerna ska behöva bära ansvaret för denna utveckling
              alldeles själva. Därför krävs en statlig översyn av hur insamlingssystemet
              kan förbättras och finansieras detta för både konsumenternas och
              miljöns skull. Det är därför glädjande att Naturvårdsverket nu
              verkar ta tag i frågan om materialströmmar, men det löser inte
              frågan om fastighetsnära system. Det behöver inte innebära någon
              urholkning av det kommunala självstyret att staten går med på
              att titta på systemen. Det ger bara kommunerna en hjälp med att
              hantera ett problem som inte är deras fast det i praktiken har
              blivit så.
            </seg>
          </u>
          <note type="speaker">
            Anf. 230 EVA SELIN LINDGREN (c):
          </note>
          <u>
            <seg>
              Fru talman! Först ska jag be om ursäkt. Jag har drabbats av en
              förkylning, och jag låter därför lite hes. Jag vill ändå säga
              något.
            </seg>
          </u>
          <u>
            <seg>
              Jag börjar med att konstatera att det bara av denna debatt framgår
              att klimatfrågorna är oerhört breda och att de berör många av
              riksdagens utskott. Frågorna innefattar, som några av er har kommenterat,
              själva förutsättningarna för livet på jorden. Därför är ansvaret
              speciellt.
            </seg>
          </u>
          <u>
            <seg>
              Komplexiteten i problemställningarna gör att miljöfrågorna inte
              är så lätta att hantera. Man kan också konstatera att vi i riksdagen
              ofta är överens om problembeskrivningen, men vi har olika åsikter
              om vad som ska göras och hur problemet konkret ska lösas.
            </seg>
          </u>
          <u>
            <seg>
              Inom några partier tror man mycket på styrning uppifrån via verk
              och myndigheter. Men inom andra partier lägger man fokus på vad
              den enskilda människan och hennes närkrets inom kommun och region
              själva kan utföra. Vi i Centerpartiet tillhör dem som tror att
              utan enskilda människors engagemang och arbete går inte klimat-
              och miljöarbetet framåt.
            </seg>
          </u>
          <u>
            <seg>
              Budgetpropositionen beskriver på ett förtjänstfullt sätt vad
              som gjorts och kommer att göras inom miljömålsarbetet på den nationella
              arenan, men den tar också upp behovet av varaktig kommunal och
              lokal natur- och kulturmiljövård, inte minst genom ett brett samarbete
              mellan enskilda aktörer och kommunala och ideella organisationer.
              Som exempel på ett sådant samarbete kan jag nämna att vi i Göteborg
              har lyckats bygga ekologiska hus genom ett samarbete mellan högskolor,
              universitet, näringslivets organisationer och kommunen tvärs över
              alla partigränser och andra gränser.
            </seg>
          </u>
          <u>
            <seg>
              Lennart Pettersson framhöll i sitt anförande tidigare i dag hur
              vår hantering av mark och vatten påverkar klimat och miljö. Han
              fokuserade på naturskydd i kultur- och naturlandskapen. Jag skulle
              därför nu vilja framhålla betydelsen av tätorternas stadslandskap
              och den satsning på hållbara städer och tätorter på 340 miljoner
              kronor som aviseras för åren 2009 och 2010 i propositionen, som
              också miljöministern hänvisade till.
            </seg>
          </u>
          <u>
            <seg>
              Allt fler av oss bor i städer. Städerna har en allt större betydelse
              för ekonomisk utveckling och miljö. Hur vi hanterar stadsmiljön
              är därför avgörande både för människors hälsa och för flera av
              de miljömål som riksdagen antagit. En stor del av energiförbrukningen,
              avfallshanteringen och utsläppen av luft- och vattenföroreningar
              sker i städerna. Om vi kan göra våra städer hållbara påverkar
              detta allt vad vi kan ha för oss senare. Vi vill därför utveckla
              städernas grönområden, bebygga och utnyttja marken ansvarsfullt
              och underhålla och förnya infrastrukturen så att städerna blir
              hållbara ur alla de tre aspekterna som diskuteras: socialt, ekonomiskt
              och ekologiskt. Men vi måste göra detta tillsammans med alla dem
              som bor och arbetar i städerna.
            </seg>
          </u>
          <u>
            <seg>
              Samtidigt är det ett problem att det är våra städer som är mest
              hotade om klimatet förändras, därför att många städer är lokaliserade
              nära sjöar och hav. I SGI:s underlagsrapport till Klimat- och
              sårbarhetsutredningen om sårbarhet för översvämning, skred, ras
              och erosion i bebyggd miljö i ett framtida klimat redovisas att
              en allt större andel av bostadsbyggandet sker i anslutning till
              vattendrag och kuster och att detta är särskilt framträdande i
              våra tre storstadsområden.
            </seg>
          </u>
          <u>
            <seg>
              Klimatförändringarna kommer med stor sannolikhet att framtvinga
              anpassningsåtgärder. Vi måste alltså vid planering av infrastruktursatsningar
              ha detta i minne. Såväl temperatur, nederbördsmängd som antalet
              dagar med extrema vädersituationer väntas öka i det framtida klimatet.
              Detta ger förändrade flöden i våra vattendrag. Ökad nederbörd
              och högre flöden ger i sin tur ökad erosion och en högre grundvattennivå,
              ökade portryck i marken och ökad risk för spridning av föroreningar
              från bland annat deponier, industrier, avloppsreningsverk och
              bensinstationer.
            </seg>
          </u>
          <u>
            <seg>
              I vissa delar av landet kommer det också att bli ökad benägenhet
              för skred och ras. Om dessa leder till olyckor på väg eller järnväg
              kan tankar med kemikalier, bensin och andra giftiga och miljöfarliga
              ämnen frigöras med svåra miljöskador som följd.
            </seg>
          </u>
          <u>
            <seg>
              Sverige har också sedan länge haft kustzonserosion, där omfattningen
              av erosionen till stor del beror på topografiska och geologiska
              förhållanden. Vad klimatändringarna förväntas orsaka är i dagsläget
              svårt att bedöma. Man vet att mycket kommer att hända, men man
              kan inte kvantifiera det. Men även om vi inte kan förutse exakt
              vad som kommer att hända, inser vi att vi måste förebygga de risker
              som finns både i den befintliga bebyggelsen och i ny infrastruktur.
              Den kommunala fysiska planeringen är därför av stor vikt för att
              synliggöra riskområdena och göra alla inblandade, till exempel
              fastighetsägare, myndigheter och entreprenörer, medvetna om behoven
              och inte minst stimulera dem till egna satsningar.
            </seg>
          </u>
          <note type="speaker">
            Anf. 231 JAN LINDHOLM (mp) replik:
          </note>
          <u>
            <seg>
              Fru talman! Eftersom Karin Svensson Smith inte är här längre
              måste jag ta chansen att fråga lite om infrastruktursatsningar.
              Hon skulle säkert ha gjort det annars.
            </seg>
          </u>
          <u>
            <seg>
              Vår analys av regeringens förslag visar att man ganska kraftigt
              minskar på investeringssidan när det gäller järnväg och spårtrafik
              över huvud taget och att kollektivtrafiken får ökade kostnader
              med det sätt man väljer att lägga fordonsbränslebeskattningen.
              Har ni i arbetet för hållbara städer avsatt resurser för att på
              något sätt kompensera för de sämre förutsättningarna för kollektivtrafiken?
            </seg>
          </u>
          <note type="speaker">
            Anf. 232 EVA SELIN LINDGREN (c) replik:
          </note>
          <u>
            <seg>
              Fru talman! Regeringen ska återkomma med mer detaljer kring de
              aviserade satsningarna. Det ska också läggas fram en infrastrukturproposition.
              Men man kan konstatera att även vägar är infrastruktur och att
              de har en koppling till hela miljösituationen. Slitaget på vägarna
              genererar till exempel partiklar i luft. Det är välbekant.
            </seg>
          </u>
          <u>
            <seg>
              Det finns alltså en koppling mellan miljö, vägar och även järnvägar,
              som du är inne på. Exakt var vi kommer att landa där vet jag inte
              i dagsläget. Jag kan bara säga att problemet är väldigt viktigt
              för oss både i städerna och på landsbygden, som har framgått.
            </seg>
          </u>
          <note type="speaker">
            Anf. 233 JAN LINDHOLM (mp) replik:
          </note>
          <u>
            <seg>
              Fru talman! Jag kan bara konstatera att vi är överens i den här
              frågan.
            </seg>
          </u>
          <note type="speaker">
            Anf. 234 ALF ERIKSSON (s):
          </note>
          <u>
            <seg>
              Fru talman! Det har under eftermiddagen framgått att energipolitiken
              är central i klimatpolitiken. Lägger man sedan till drivmedel
              till våra fordon som ska köra transporterna har vi väl täckt in
              de flesta områden som påverkar vårt klimat.
            </seg>
          </u>
          <u>
            <seg>
              För några veckor sedan gjorde näringsutskottet en studieresa
              till USA, framför allt Kalifornien. Våra förväntningar var stora
              efter allt som hade kommit oss till del om framgångarna i Kalifornien.
              Jag måste säga att det blev en viss besvikelse. Kunskapen och
              målsättningarna finns, och det är mycket radikala grepp när det
              gäller hur långt man ska nå ända fram till 2050. Men man saknar
              strukturen och det är tabu att använda ekonomiska styrmedel.
            </seg>
          </u>
          <u>
            <seg>
              Vi kan konstatera att vi har kommit längre, bra mycket längre,
              på de flesta områden i Sverige. Varför har vi det? Jo, därför
              att vi har vågat ställa krav. Vi har vågat använda ekonomiska
              styrmedel. Det har gjort att vårt näringsliv har satsat på teknikutveckling
              för att komma fram på detta område. Vi har med andra ord tjänat
              pengar på att gå före. Vi kan räkna in att vi har runt 30 miljarder
              i inkomster för miljöteknik, inkomster som vi inte hade fått om
              vi inte hade vågat gå före.
            </seg>
          </u>
          <u>
            <seg>
              Det här är ett resultat av krav som socialdemokratin har ställt
              på miljöområdet under en lång rad av år. Vi började långt tillbaka
              på 70-talet.
            </seg>
          </u>
          <u>
            <seg>
              Men då får man inte göra som den nuvarande regeringen gör och
              säga att vi i Sverige har gjort vårt. Man kan inte använda sina
              98 komma någonting procent och säga att klimatutsläppen kommer
              från andra länder och därför behöver vi inte göra någonting, nu
              är det andras tur. Ja, det kan man ju tycka.
            </seg>
          </u>
          <u>
            <seg>
              Men om inte något annat miljöargument biter så måste väl det
              ekonomiska argumentet bita, nämligen att vi dessutom tjänar pengar
              på detta. Den stora fördelen har vi i de internationella förhandlingarna
              där vi gemensamt ska träffa överenskommelser om att minska klimatutsläppen.
              Vi kan peka på att vi har tekniken. Vi har lyckats förena ekonomisk
              tillväxt med minskade koldioxidutsläpp. Det är kanske ett av de
              allra viktigaste argumenten som vi kan ha med oss i bagaget när
              vi ska ut och förhandla. Då får vi inte abdikera på hemmaplan.
            </seg>
          </u>
          <u>
            <seg>
              En annan fråga som gör att vi kan halka efter är kärnkraftsdiskussionen.
              Det finns många ute i buskarna från regeringspartierna som talar
              om att vi efter 2010 ska bygga kärnkraft. Vi har hört det i dag.
              Andra säger nej. Vad får detta för konsekvenser? Jo, att de som
              vill investera i ny teknik och framställa förnybara bränslen kommer
              att tänka sig för både en, två och tre gånger innan de vågar göra
              den investeringen, för man vet inte vilka spelregler som gäller
              efter 2010. Det är ett område där vi riskerar att tappa tempo.
            </seg>
          </u>
          <u>
            <seg>
              Ett annat område är den elintensiva industrin som på grund av
              sitt läge i Sverige har en konkurrensnackdel genom långa transporter.
              Den behöver en fördel på energiområdet. Därför måste vi använda
              vårt eget energiföretag, Vattenfall, för att pressa fram avtal
              med vår elintensiva basindustri så att den kan klara konkurrensen
              framöver. Den är viktig för både landets ekonomi och sysselsättning.
            </seg>
          </u>
          <u>
            <seg>
              Med andra ord är det farligt att abdikera från miljöpolitiken
              på hemmaplan. Det får snabbt långtgående konsekvenser, både för
              miljön och för vår ekonomi.
            </seg>
          </u>
          <u>
            <seg>
              Vi vill satsa 1 miljard på att effektivisera vår energianvändning.
              Det allra viktigaste området är kanske att handskas med den energi
              vi har på ett förnuftigt sätt.
            </seg>
          </u>
          <u>
            <seg>
              Vi vill även satsa 1 miljard på att utveckla just den teknik
              som vi har talat om för att vi ska ligga i frontlinjen för framställning
              av nya drivmedel och förnybar energi.
            </seg>
          </u>
          <u>
            <seg>
              Detta tillsammans med målsättningar och ekonomiska styrmedel
              innebär att vi skulle kunna ligga i frontlinjen även i framtiden.
            </seg>
          </u>
          <note type="speaker">
            Anf. 235 ANITA BRODÉN (fp) replik:
          </note>
          <u>
            <seg>
              Fru talman! Jag reagerade kraftigt när Alf Eriksson sade att
              Sverige nu måste ta sitt ansvar. Det menar jag att vi definitivt
              gör. Vi tar vårt stora globala ansvar både inom EU och internationellt.
              Miljöministern samlade alla tänkbara miljöministrar i våras i
              Sverige för ett förarbete inför post-Kyoto. Vi driver frågan inom
              EU, och vi påverkar och driver på enormt nu inför den stora klimatkonferensen
              på Bali.
            </seg>
          </u>
          <u>
            <seg>
              Jag skulle vilja upprepa frågan till Alf Eriksson: Vad menar
              Alf Eriksson med att vi har abdikerat? Det var chockerande att
              höra.
            </seg>
          </u>
          <note type="speaker">
            Anf. 236 ALF ERIKSSON (s) replik:
          </note>
          <u>
            <seg>
              Fru talman! Det är bra att jag får utveckla den tanken. Det som
              ni nu lever på och samlar världens länder runt är resultatet av
              den politik som vi har fört under en lång rad av år. Vi har med
              regler och styrmedel pressat fram teknik och kunskap. Det tar
              ni med er och förmedlar till andra länder, och vi hänger gärna
              på.
            </seg>
          </u>
          <u>
            <seg>
              Men vad händer nu? I och med att ni stannar upp och säger att
              andra ska göra detta och vi inte ska göra något på hemmaplan stannar
              vår utveckling i Sverige upp. Nästa regering har då inget att
              plocka med i bagaget som ett gott exempel när den ska ut och tala
              om för andra länder i världen att man ska göra som vi för det
              har lyckats.
            </seg>
          </u>
          <u>
            <seg>
              Det är den abdikationen ni gör genom att säga att vi inte behöver
              göra något här hemma. Det är andra som ska göra det.
            </seg>
          </u>
          <note type="speaker">
            Anf. 237 ANITA BRODÉN (fp) replik:
          </note>
          <u>
            <seg>
              Fru talman! Jag vill direkt replikera och säga att det är en
              felaktig bild som Alf Eriksson presenterar.
            </seg>
          </u>
          <u>
            <seg>
              Vi presenterar i vår budget den största miljö- och klimatsatsning
              som någon regering har gjort någonsin. Vi tar vara på de genombrott
              och initiativ som den förra regeringen gjorde. Vi utvecklar det,
              samlar krafterna och vi jobbar intensivt på ett internationellt
              plan.
            </seg>
          </u>
          <u>
            <seg>
              Dessutom tillåter vi forskning på alla tänkbara energislag, till
              och med på kärnkraft. Vi ska inte ha forskningsförbud, utan låt
              alla goda krafter hjälpa oss att forska fram de bästa energimöjligheterna
              framöver. Vi behöver en mångfald.
            </seg>
          </u>
          <note type="speaker">
            Anf. 238 ALF ERIKSSON (s) replik:
          </note>
          <u>
            <seg>
              Fru talman! I början av veckan besökte näringsutskottet, som
              reser mycket, Göteborg för att titta närmare på detta. Vad vi
              fick höra där och på många andra ställen är att man har kunskap
              men behöver göra pilotanläggningar. Man behöver medel för att
              omsätta kunskaperna i praktiken. Man vänder sig till regeringen,
              och vad får man för besked? Nej, det finns inga pengar.
            </seg>
          </u>
          <u>
            <seg>
              Den ena av de två miljarderna som jag pratade om ska just kunna
              användas till att sätta i gång pilotanläggningar. Det finns sådana
              här intressanta objekt i Göteborg, Värnamo, Örnsköldsvik och på
              fler ställen. Vilka utav dem som har bärkraft kan jag inte svara
              på i dag, men låt oss ge dem möjlighet att utveckla den nya tekniken.
            </seg>
          </u>
          <note type="speaker">
            Anf. 239 GUNVOR G ERICSON (mp):
          </note>
          <u>
            <seg>
              Fru talman! Det har talats mycket miljö och klimat, men detta
              påverkar inte bara vår miljö. Det är numera ganska allmänt känt.
            </seg>
          </u>
          <u>
            <seg>
              Det handlar inte bara om glaciärer, djur och växter. Det handlar
              också om dig och mig. Även människors hälsa påverkas av klimatfrågan.
              Tillgången på mat påverkas av ekosystemens tillstånd. Tillgång
              till vatten, luftkvalitet och infektionssjukdomars spridning är
              andra påtagliga effekter.
            </seg>
          </u>
          <u>
            <seg>
              Tryggad tillgång till mat handlar inte i första hand om tillräcklig
              matproduktion på nationell eller global nivå utan om möjligheter
              för individen att få tillräcklig tillgång på mat och att kunna
              tillgodogöra sig dess näringsinnehåll. Fortfarande är det 854
              miljoner människor som inte har mat för dagen samtidigt som 1,2
              miljarder människor lider av fetma.
            </seg>
          </u>
          <u>
            <seg>
              Mänsklig hälsa är starkt förknippad med ekosystemet, livsmedelsproduktionen,
              vattenkvaliteten, skydd mot naturkatastrofer och möjligheten att
              reglera spridningen av sjukdomar.
            </seg>
          </u>
          <u>
            <seg>
              Förändringar i ekosystemen påverkar såväl risken för att nya
              sjukdomar uppstår som utbredningen av befintliga sjukdomar som
              till exempel malaria och kolera. Barnadödligheten påverkas också
              i stor utsträckning av sjukdomar som är förknippade med vattenkvalitet.
            </seg>
          </u>
          <u>
            <seg>
              FN:s klimatpanel IPCC listar i sin rapport stora effekter för
              självhushållande bönder. Några som kan nämnas är ökad sannolikhet
              för missväxt, ökad sjuklighet och dödlighet bland boskap och ökad
              framtvingad försäljning av boskap till ofördelaktiga priser.
            </seg>
          </u>
          <u>
            <seg>
              IPCC sammanfattar problematiken med tryggad tillgång till mat
              med att klimatförändringarna sannolikt kommer att öka antalet
              hungriga. En studie pekar på 526 procent fler hungriga än i ett
              scenario utan klimatförändringar. Vi måste vidta åtgärder nu.
            </seg>
          </u>
          <u>
            <seg>
              Åtgärder för att mildra klimatförändringarnas konsekvenser kan
              få stor inverkan på jordbruket och innebära att många negativa
              effekter kan undvikas. Troligen slår detta inte igenom förrän
              under den andra halvan av århundradet, skriver IPCC.
            </seg>
          </u>
          <u>
            <seg>
              Att ställa om till ekologisk odling är en viktig åtgärd.
            </seg>
          </u>
          <u>
            <seg>
              De svåraste hälsokonsekvenserna av en klimatförändring kommer
              att drabba dagens u-länder eftersom de oftast saknar ekonomiska
              och tekniska resurser att förebygga och klara av akuta händelser.
              Även vi som bor i Europa och Sverige kommer att påverkas. Vintrarna
              kommer att bli betydligt kortare och mildare. Det blir fler värmeböljor
              och längre rötmånadssäsong under somrarna. Det kommer att regna
              mer med risk för översvämningar året om.
            </seg>
          </u>
          <u>
            <seg>
              Värmeböljorna drabbar framför allt de riktigt små och de riktigt
              gamla samt personer med kroniska hjärt-, kärl- och lungsjukdomar.
            </seg>
          </u>
          <u>
            <seg>
              Grundorsakerna till klimatförändringarna har ni pratat mycket
              om här i dag. Den kraftigt ökade användningen av fossila bränslen
              har ett nära samband med ökningen av konsumtion och transporter
              två faktorer av samma mynt som ger påtagliga hälsokonsekvenser
              som till exempel luftföroreningar.
            </seg>
          </u>
          <u>
            <seg>
              Hälsorisker kopplade till luftkvalitet är påtagliga. Sjukdomar
              som astma och KOL orsakar mycket mänskligt lidande. Allra värst
              utsatta är barnen.
            </seg>
          </u>
          <u>
            <seg>
              EU:s program Clean Air for Europe uppskattar att de minsta partiklarna,
              partiklar som är mindre än 2,5 mikrometer, årligen orsakar 350
              000 förtida dödsfall i Europa. Det skulle motsvara ungefär 5 000
              förtida dödsfall i Sverige orsakade av partiklar i luften.
            </seg>
          </u>
          <u>
            <seg>
              De forskningsstudier som WHO har gjort visar att avgaser från
              förbränning av till exempel däck är källa till dessa partiklar.
              I några svenska storstäder överstiger man kraftigt EU:s miljökvalitetsnorm
              för detta. De nuvarande halterna behöver sänkas fyra, fem gånger
              för att man ska komma under gränsvärdet.
            </seg>
          </u>
          <u>
            <seg>
              En annan fråga som inte lyfts upp i debatten är användningen
              av lustgas. Den används i sjukvården och är en mycket potent växthusgas.
              Ett kilo lustgas bidrar under en 20-årsperiod lika mycket till
              växthuseffekten som 270 kilo koldioxid. Det går att använda metoder
              för att komma bort från det. Det pratas det nästan ingenting om.
            </seg>
          </u>
          <u>
            <seg>
              När jag var landstingspolitiker 2001 motionerade jag om att göra
              en avvecklingsplan. Då mötte man ifrågasättande och okunskap.
              Då kände man inte till klimathotet. I dag gör vi det. Det är dags
              att sätta in åtgärder.
            </seg>
          </u>
          <note>
            Lustgas används också som förpackningsgas i livsmedel och har
            E-nummer 942. Lustgas finns även som drivmedel i till exempel
            patroner.
          </note>
          <u>
            <seg>
              Klimatåtgärder är hälsofrämjande. Minskad biltrafik ger bättre
              luftkvalitet och räddar liv. Att ta cykeln till skolan eller jobbet
              ger motion och har tydliga hälsofrämjande effekter.
            </seg>
          </u>
          <u>
            <seg>
              Det som är bra för miljön är också bra för hälsan. Det är dags
              att sätta fart på åtgärder, både för miljön och för hälsan.
            </seg>
          </u>
          <note type="speaker">
            Anf. 240 EVA SELIN LINDGREN (c) replik:
          </note>
          <u>
            <seg>
              Fru talman! Jag vill bara kommentera att det är helt rätt det
              du säger om partiklar och luftföroreningar. Men du ska veta att
              de svenska fordonstillverkarna ligger i framkant när det gäller
              att minska partikelutsläppen från lastvagnar till exempel.
            </seg>
          </u>
          <u>
            <seg>
              Under några decennier har vi haft ett samarbete med afrikanska
              och asiatiska länder för att forskarna där ska kunna ta till sig
              kunskaperna och implementera dem. Det gäller inte minst i samarbete
              mellan asiatiska länder.
            </seg>
          </u>
          <u>
            <seg>
              Vi kan återkomma till det en annan gång.
            </seg>
          </u>
          <u>
            <seg>
              Du ska inte tro att vi är passiva. Den nya regeringen vill stärka
              u-landsbiståndet på miljösidan i de sektorer som du är ute efter.
            </seg>
          </u>
          <note type="speaker">
            Anf. 241 GUNVOR G ERICSON (mp) replik:
          </note>
          <u>
            <seg>
              Fru talman! Det är vällovligt att man jobbar med u-landsbiståndet.
              Vi ska jobba mycket med det. Men vad hjälper det barnen i Stockholms
              innerstad? Stockholm ligger klart över.
            </seg>
          </u>
          <u>
            <seg>
              Vad hjälper det att locket läggs på i Göteborg när inversionen
              är ett faktum på grund av att vi har för mycket trafik?
            </seg>
          </u>
          <u>
            <seg>
              Inte alla arbetsfordon har ens partikelfilter. Det finns tyvärr
              mycket kvar att göra även i Sverige.
            </seg>
          </u>
          <u>
            <seg>
              Arbetstagare i Sverige kan än i dag få i sig avgaser varje dag
              när de arbetar där det inte finns partikelfilter. Det räcker inte
              med partikelfilter. Vi måste fasa ut det fossila bränslet även
              i arbetsfordon och framför allt se till att vi får bilfria innerstadskärnor
              som har fossilfritt även i Sverige. Det handlar om Stockholm,
              Göteborg och Malmö men även om andra städer som inte klarar miljömålet
              Frisk luft.
            </seg>
          </u>
          <note type="speaker">
            Anf. 242 EVA SELIN LINDGREN (c) replik:
          </note>
          <u>
            <seg>
              Fru talman! Du har rätt när det gäller storstäderna. Det är just
              därför vi går över till nya bränslen som inte ska ge så mycket
              partikelbundna luftföroreningar eller andra avgaser. Vår industri
              är ganska duktig på det.
            </seg>
          </u>
          <note type="speaker">
            Anf. 243 GUNVOR G ERICSON (mp) replik:
          </note>
          <u>
            <seg>
              Fru talman! Även om man säger att industrin är duktig finns det
              jättemycket kvar att göra. Det behövs mer insatser för att man
              ska byta.
            </seg>
          </u>
          <u>
            <seg>
              Jag tackar för att ni äntligen kom till insikt om att trängselavgifterna
              i Stockholm var nödvändiga. Men det räcker inte. Vi måste fasa
              ut fossilbränslet totalt.
            </seg>
          </u>
          <u>
            <seg>
              Det är fortfarande alldeles för många fordon som går på fossilbränsle.
              På arbetssidan gäller det alldeles för många arbetsfordon, så
              där är det ännu mer kvar att göra.
            </seg>
          </u>
          <u>
            <seg>
              Det behövs mycket mer insatser. Det räcker inte.
            </seg>
          </u>
          <note type="speaker">
            Anf. 244 ANN-KRISTINE JOHANSSON (s):
          </note>
          <u>
            <seg>
              Fru talman! Det har varit spännande och intressant att följa
              den här debatten i eftermiddag. Det märks att det finns ett stort
              intresse för klimat- och miljöfrågor bland oss riksdagsledamöter.
              Det har varit inlägg med olika ingångar.
            </seg>
          </u>
          <u>
            <seg>
              I mitt inlägg tänker jag prata om trä.
            </seg>
          </u>
          <u>
            <seg>
              I går hölls en konferens där forskare från USA och Sverige efter
              decennier av studier kunde konstatera att bärande träkonstruktioner
              i bostadshus innebär betydande reducering av utsläpp av koldioxid.
              Resultaten av forskningen visar internationellt anmärkningsvärt
              lika resultat, oavsett om det skett i USA, Europa eller Sverige.
            </seg>
          </u>
          <u>
            <seg>
              I ett bredare perspektiv är det givetvis viktigt med byggande.
              Bygg- och bostadssektorn svarar i Sverige och internationellt
              för drygt en tredjedel av energiförbrukningen totalt.
            </seg>
          </u>
          <u>
            <seg>
              I dagens byggande pratar vi om att brukarfasen, det vill säga
              när byggnaden är färdigställd och används, är den avgörande delen
              för att åstadkomma klimatförändringar.
            </seg>
          </u>
          <u>
            <seg>
              Så är det i dag. Om några år kommer verkligheten att se annorlunda
              ut. Då kommer mer av lågenergihus och passivhus, det vill säga
              hus utan uppvärmningssystem. Det kommer att minska brukarfasens
              betydelse. Därför blir just produktionsfasen så mycket viktigare.
              De insatsvaror och byggmetoder vi väljer kommer att få en mycket
              större betydelse.
            </seg>
          </u>
          <u>
            <seg>
              NCC har tillsammans med Svenska miljöinstitutet tagit fram ett
              system för klimatdeklarering av bostäder. Man ser att hus med
              stommar av trä reducerar koldioxidutsläppen med 70 kilo omräknat
              i koldioxidekvivalenter per kvadratmeter.
            </seg>
          </u>
          <u>
            <seg>
              Den forskning som redovisades på gårdagens konferens visade,
              något förenklat, att varje normaltvåa om 72 kvadratmeter som byggs
              i ett flervåningshus i trä med halvmassiv konstruktion reducerar
              koldioxidutsläppen med ungefär 15 ton. Det kan omräknas till ett
              normalhushålls bilkörning under ungefär åtta år. Det gäller alltså
              om vi bygger mer i trä.
            </seg>
          </u>
          <u>
            <seg>
              Det här är fakta som i ett utpräglat skogsland som Sverige borde
              omsättas i konkreta politiska beslut. Vi vet att höga hus med
              bärande träkonstruktioner klarar konkurrensen kostnadsmässigt
              och med ny teknik kan mäta sig mycket väl i avancerade byggsammanhang.
            </seg>
          </u>
          <u>
            <seg>
              Det här är också bra för landsbygden. Det handlar om jobb på
              landsbygden. Jag kan nämna Jössefors i västra Värmland som ett
              gott exempel. Där startade man Sveriges första trätork som kommer
              att ge arbetstillfällen på landsbygden.
            </seg>
          </u>
          <u>
            <seg>
              Det är hög tid att vi i Sverige på allvar ser möjligheten att
              använda vår unika skogsresurs ännu mer i avancerade konstruktioner.
              Vi har exempel från London, Paris, Amsterdam och Berlin där flervåningshus
              nu i dagarna blir uppförda och färdigställda, inte sällan med
              importerade trävaror härifrån Norden. I nettoimportländer som
              Holland och Frankrike är klimatfrågorna helt avgörande för regeringsinitiativ,
              och där har nationella träbyggnadsprogram införts. Och virket
              importeras härifrån.
            </seg>
          </u>
          <u>
            <seg>
              Vi borde ligga i fronten när det gäller att se till att den internationella
              forskningen omsätts i politiska beslut för klimatfrågorna.
            </seg>
          </u>
          <u>
            <seg>
              Vad gör regeringen med dessa fakta? Vad ligger i verktygslådan?
              Den förra regeringen beslutade om en trästrategi och ett träbyggnadsprogram
              som i dag gör ett mycket bra arbete. Men det krävs politiska riktlinjer
              från den nuvarande regeringen. Vad vill miljöministern? Det är
              synd att han inte är här eftersom jag skulle vilja diskutera med
              honom och höra hans synpunkter. Anser han att detta är intressant
              och funderar på hur man kan stötta träbyggnationen?
            </seg>
          </u>
          <u>
            <seg>
              Om det kommer en klimatproposition redan under 2008 måste frågan
              om att öka träbyggandet ges en distinkt och målinriktad del. Vi
              borde utveckla någon form av klimatcertifiering av bostäder och
              byggnader.
            </seg>
          </u>
          <u>
            <seg>
              Det borde också övervägas om de nationella miljömålen ska kompletteras
              med delmål om ökat träbyggande utifrån träbyggnaders bindning
              av koldioxid och deras effekter för att fasa ut fossila bränslen
              i byggproduktionen som forskarna är så entydiga om.
            </seg>
          </u>
          <u>
            <seg>
              Samtidigt måste vi också diskutera skogspolitiken och väga ihop
              klimat, miljö och produktionsmål så att de inte går stick i stäv
              mot varandra. Hur ska vi använda skogsråvaran och till vad? Detta
              tål en djup diskussion.
            </seg>
          </u>
          <u>
            <seg>
              Med trä tar vi avgörande steg mot ett väsentligt mer klimatvänligt
              byggande. Den moderna träbyggnationen hör 2000-talet till. För
              mig är det självklart utifrån både landsbygdsutveckling, miljö
              och klimataspekten.
            </seg>
          </u>
          <note type="speaker">
            Anf. 245 LEIF JAKOBSSON (s):
          </note>
          <u>
            <seg>
              Fru talman! I den här debatten har det diskuterats mycket om
              behovet av att förnya bilparken. Trenden för dagen i bilindustrin
              är cross over . Jag tänkte ge mig på något liknande i politiken,
              att förena klimatpolitiken med fördelningspolitiken eftersom jag
              anser att de hör ihop väldigt mycket.
            </seg>
          </u>
          <u>
            <seg>
              De allra flesta i den här kammaren erkänner numera behovet av
              åtgärder. Däremot diskuterar man vilka åtgärder som ska vidtas,
              vilka som ska ske internationellt, hur fort det ska ske och vilka
              mål som man ska ställa upp. Allt detta behöver diskuteras vidare
              och kommer säkert att komma upp många gånger i den här kammaren.
            </seg>
          </u>
          <u>
            <seg>
              Men förutom det finns det någonting som skiljer klimatutmaningen
              från andra politiska områden, och det är att den kräver väldigt
              mycket av beslut hemma vid köksbordet. I nästan vartenda svenskt
              hem behöver man faktiskt diskutera sin egen insats i klimatpolitiken
              och på vilket sätt som man kan bidra. Det handlar om när man ska
              byta bil, när man ska bygga om sitt hus eller byta uppvärmningssystem
              och liknande.
            </seg>
          </u>
          <u>
            <seg>
              Jag hävdar att regeringens orättvisa fördelningspolitik kraftigt
              saboterar klimatpolitiken. Jag vill ge en varning. Med den politik
              som nu förs kan klimatsmart bli ett nytt klassmärke. Vi vet alla
              vad som behövs. Vi behöver individuella beslut om att satsa på
              miljövänlig och klimatsmart teknik. Och det är klart att för den
              tredjedel av den svenska befolkningen som den här regeringen nu
              kommer att vräka skattelättnader över är det inga problem. Men
              de som stämplas ut från a-kassan, de långtidssjuka, de som kommer
              att tvingas in i låglönejobben och pensionärerna kommer inte att
              ha råd med denna nya teknik. De har inte pengarna, och de får
              inte låna. Men de som får dessa stora skattesänkningar har däremot
              råd att betala de höjda bensinskatterna och energiskatterna. Präktigt
              kan dessa grupper frivilligt betala utsläppsrätter för de weekendflygturer
              över halva jordklotet som de gör för shoppingresor. Den ekonomiska
              klasspolitiken kommer också att bli en klimatpolitisk klasspolitik.
              Jag ska ta två tydliga exempel.
            </seg>
          </u>
          <u>
            <seg>
              Det ena är utbytet av bilparken. Regeringen understöder med miljöbilspremien
              byte till nya bilar som är miljöbilar. Det innebär att den som
              redan har råd att köpa en ny bil kan köpa en sådan. Den ska då
              gå på ett alternativt drivmedel, till exempel etanol, eller i
              alla fall kunna gå på ett sådant drivmedel. Min erfarenhet är
              att många går på bensin ändå, åtminstone i den här staden. Dessa
              personer kommer att kunna sova gott på natten, och staten bidrar
              med 10 000 kronor. Men de som inte har råd att köpa en ny bil
              kommer att få betala allt högre miljöavgifter och miljöskatter
              och därutöver stämplas som miljöbovar. Detta kommer att dela Sverige
              på ett nytt sätt. Vårt svar på detta är till exempel stöd till
              konvertering och att man ser till att de som äger gamla bilar
              och faktiskt inte anser sig ha råd eller möjlighet att köpa en
              ny bil med statliga subventioner faktiskt också ska kunna få hjälp
              att handla miljövänligt.
            </seg>
          </u>
          <u>
            <seg>
              Ett annat sådant område är uppvärmningen av bostäder. Det är
              kanske den allra största utmaningen. Vi behöver helt enkelt slänga
              ut direktverkande el, och vi behöver fasa ut oljepannorna. Så
              är det. Det måste vi absolut göra om vi ska klara av klimatmålen.
              Vad gör den här regeringen? Jo, man tar bort konverteringsstödet.
              Men därutöver höjer man fastighetsskatten för dem som har lägst
              taxeringsvärden. Det är precis dessa 220 000 fastigheter som har
              lägst taxeringsvärde som får höjd fastighetsskatt. Jag vågar på
              goda grunder påstå att det kanske är dessa fastigheter som har
              de ur miljö- och klimatsynpunkt värsta uppvärmningsförhållandena.
              Av välgrundade skäl tror jag också att de som äger dessa fastigheter
              är de som har minst råd att göra dessa investeringar.
            </seg>
          </u>
          <u>
            <seg>
              Vad ni gör är att ni säger till dem att göra investeringarna
              men också att inom ramen för sitt fastighetsvärde kunna räkna
              hem en sådan investering, medan de som får 50 000 kronor i sänkt
              fastighetsskatt mycket lätt kan räkna hem en värmepumpsinstallation
              eller något annat.
            </seg>
          </u>
          <u>
            <seg>
              En klimatpolitik som ska vara effektiv och som ska fungera kräver
              en rättvis fördelningspolitik så att alla kan vara med i den.
            </seg>
          </u>
          <note type="speaker">
            Anf. 246 ANITA BRODÉN (fp) replik:
          </note>
          <u>
            <seg>
              Fru talman! Jag lyssnade med stort intresse på Leif Jakobsson
              och blev förvånad över många uttalanden. Jag upplevde det som
              ett gammalt subventionstänkande. Detta handlar om en ny insikt,
              och regeringens politik här kom nu den stora ekonomiska politiken
              in i miljödiskussionen handlar om att inte låta människor vara
              i utanförskap, utan de ska komma in i gemenskapen och kunna få
              ett arbete. Det är här som de stora klyftorna har funnits. Då
              har man också råd och möjlighet att betala eftersom det är förorenaren
              som i alla lägen ska betala för det som man förorenar. Det är
              alltså ett helt nytt tänkande.
            </seg>
          </u>
          <u>
            <seg>
              Vi vill ha fler i arbete, och vi vill rikta en uppmaning till
              nya teknikföretag att medverka till en bättre miljö.
            </seg>
          </u>
          <note type="speaker">
            Anf. 247 LEIF JAKOBSSON (s) replik:
          </note>
          <u>
            <seg>
              Herr talman! Jag vet inte vad som skiljer 10 000 kronor i bidrag
              till den som köper en ny bil från gammal subventionspolitik. Skillnaden
              är väl bara att pengarna går till dem som har allra mest. Det
              är den aspekt man möjligtvis kan anlägga på det.
            </seg>
          </u>
          <u>
            <seg>
              Visst kan man måla upp att alla ska få jobb och på något vis
              få råd att vara med i klimatomställningen. Men ni pratar ju själva
              om att det är lågproduktiva jobb och låglönejobb som kommer, att
              det blir en lönespridning som innebär att vi kommer att ha betydligt
              fler lågavlönade.
            </seg>
          </u>
          <u>
            <seg>
              Till exempel pensionärer som är fastighetsägare behöver också
              byta uppvärmningssystem och behöver byta till treglasfönster.
              Men de får betala en högre skatt med er politik. Ska också de
              ge sig ut och jobba för att kunna tilläggsisolera vinden till
              exempel? Är det vad som är meningen här?
            </seg>
          </u>
          <note type="speaker">
            Anf. 248 ANITA BRODÉN (fp) replik:
          </note>
          <u>
            <seg>
              Herr talman! Är det några som vi egentligen borde titta på så
              är det många äldre människor. Deras sätt att hantera miljön är
              många gånger ett föredöme. De har tagit till vara resurserna på
              ett helt annat sätt, så att angripa eller peka ut pensionärerna
              är nog att välja fel målgrupp.
            </seg>
          </u>
          <u>
            <seg>
              Vad vi behöver arbeta med är den nya generationen. Det är vi
              40-talister som många gånger har förbrukat mycket av resurserna.
            </seg>
          </u>
          <u>
            <seg>
              Jag menar att ökad tillväxt också ger ökade möjligheter att göra
              de viktiga och stora miljöinsatser som behövs nationellt. Men
              också av solidaritet med många i vår omvärld ska vi självklart
              medverka till globala miljöinsatser och miljöåtgärder.
            </seg>
          </u>
          <note type="speaker">
            Anf. 249 LEIF JAKOBSSON (s) replik:
          </note>
          <u>
            <seg>
              Herr talman! Pensionärer bor faktiskt väldigt ofta i hus som
              de själva har byggt. Husen är ofta i ett sådant skick att det
              behövs ett nytt uppvärmningssystem, ny isolering och så vidare.
            </seg>
          </u>
          <u>
            <seg>
              Vad den här regeringen säger är att dessa människor ska betala
              en högre skatt än de som jobbar. Dessutom är det många pensionärer
              som kommer att drabbas av höjd fastighetsskatt. Det är helt fel
              signal!
            </seg>
          </u>
          <note type="speaker">
            Anf. 250 EVA SELIN LINDGREN (c) replik:
          </note>
          <u>
            <seg>
              Herr talman! Också jag blev förvånad över slutsatsen här. Var
              det din slutsats, Leif Jakobsson, att de rika är större klimatbovar?
              Jag tror att den slutsatsen generellt sett är riktig. Men innebär
              det att vi ska göra alla i Sverige fattigare?
            </seg>
          </u>
          <u>
            <seg>
              Man kan jämföra med u-länderna där man inte alls använder så
              mycket resurser och inte slösar så mycket miljömässigt som vi
              gör. Är det meningen att Sverige ska bli ett u-land? Det är det
              ena.
            </seg>
          </u>
          <u>
            <seg>
              Det andra är att en sociologiprofessor i Lund har visat på att
              de mest miljövänliga i hela Sverige är äldre kvinnor i glesbygd.
              De släcker ljuset efter sig. De återanvänder sina plastkassar.
              De duschar inte varje dag och så vidare. De lever som vi alla
              borde leva.
            </seg>
          </u>
          <note type="speaker">
            Anf. 251 LEIF JAKOBSSON (s) replik:
          </note>
          <u>
            <seg>
              Herr talman! Jag är medveten om att min skånska ibland kan vara
              lite svår att uppfatta. Men jag har inte pratat om att vi ska
              göra några i det här landet fattigare.
            </seg>
          </u>
          <u>
            <seg>
              Jag vänder mig mot att regeringen gör en stor grupp svenskar
              fattigare och därmed stänger dem ute från klimatomställningen.
            </seg>
          </u>
          <u>
            <seg>
              Jag vill bara nämna den gröna skatteväxlingen som jag mycket
              gärna kan erkänna var ett problem för vårt parti. Människor sade
              nämligen: Vi har inte råd att betala de här bensinskattehöjningarna.
            </seg>
          </u>
          <u>
            <seg>
              Kristdemokraterna drog nytta av det i valrörelsen och lovade
              sänkt bensinskatt. Det är kanske därför kd över huvud taget numera
              finns i parlamentet. Sedan vet vi ju hur det gick med den frågan.
            </seg>
          </u>
          <u>
            <seg>
              Risken finns att vi delar upp Sverige i dem som har råd att vara
              goda och klimatsmarta och dem som inte har råd att vara det. Risken
              finns att man kommer att förneka klimatfrågan om ni fortsätter
              med er orättvisa fördelningspolitik.
            </seg>
          </u>
          <note type="speaker">
            Anf. 252 JAN-OLOF LARSSON (s):
          </note>
          <u>
            <seg>
              Herr talman! Först ska jag kommentera den diskussion som Eva
              Selin Lindgren och Gunvor G Ericson hade om partikelutsläpp och
              partiklar i storstäderna. Om Eva Selin Lindgren lyssnade när jag
              ställde en fråga till miljöministern som tillhör samma parti som
              hon kunde hon höra att miljöministern sade att han kommer att
              jobba allt han kan för att från och med årsskiftet slå ut en av
              de bästa kvaliteterna på marknaden. Jag avser då miljödieseln.
              Det innebär att vi får 20 procent mer av partikelutsläpp i Sverige.
              Detta kommer miljöministern att slåss för så gott han kan. Det
              är alltså en viktig fråga.
            </seg>
          </u>
          <u>
            <seg>
              Herr talman! Jag tänkte prata om havsmiljön. Havsmiljön har alltid
              varit en högt prioriterad fråga för oss socialdemokrater.
            </seg>
          </u>
          <u>
            <seg>
              Livet har sitt ursprung i havet. Inte minst därför är det viktigt
              att vi ser till att havet kan fortsätta att utvecklas.
            </seg>
          </u>
          <u>
            <seg>
              Miljön i havet pressas alltmer av övergödning från jordbruket
              och trafiken, av allmän nedskräpning därför att havet under flera
              decennier har varit en allmän soptipp, av klimatpåverkan, av överutnyttjande
              av havets resurser och av utsläpp efter både gamla och nya försyndelser.
            </seg>
          </u>
          <u>
            <seg>
              Havet är på många sätt en resurs. Det är en resurs för transporter,
              för rekreation och för flera näringar, såsom fiske, turism med
              mera.
            </seg>
          </u>
          <u>
            <seg>
              De flesta av våra kustkommuner är oerhört beroende av ett hav
              i balans. Vi ser det i Östersjön. Med fortsatta algblomningar
              kommer turisterna att svika Gotland, Öland och andra kustkommuner
              runt Östersjön detta samtidigt som turismen i dag är en av de
              största näringarna i dessa kommuner.
            </seg>
          </u>
          <u>
            <seg>
              Åtgärder måste vidtas. Vi måste minska näringsläckaget i Östersjön.
              Jordbruket måste ta sitt ansvar och trafiken sitt.
            </seg>
          </u>
          <u>
            <seg>
              För drygt ett halvår sedan förklarade miljöministern att det
              var dags för ett trendbrott. Regeringen skulle prioritera havsmiljön
              och höja ambitionen.
            </seg>
          </u>
          <u>
            <seg>
              Riksdagsledamoten Habsburg Douglas har här diskuterat biologisk
              manipulation. I det avseendet tror jag att hon får genomslag i
              regeringen, för regeringens förslag är en utfiskning av skarpsill
              i Östersjön i god stalinistisk anda. På så sätt ska den ekologiska
              balansen återskapas. Sedan ska Östersjön syresättas på mekanisk
              väg.
            </seg>
          </u>
          <u>
            <seg>
              Hur blir det med åtgärder från regeringens sida för att minska
              övergödningen av Östersjön?
            </seg>
          </u>
          <u>
            <seg>
              Hur blir det med alla förslag som skulle till när Östersjön blev
              PSSA-klassad?
            </seg>
          </u>
          <u>
            <seg>
              Hur blir det med åtgärder när det gäller fosfat för alla, inte
              bara för enskilt bruk?
            </seg>
          </u>
          <u>
            <seg>
              Att vi behöver internationella åtgärder är vi helt överens om.
              Men vi verkar inte vara överens om att vi ska ta vårt ansvar nationellt.
            </seg>
          </u>
          <u>
            <seg>
              För några månader sedan diskuterade miljö- och jordbruksutskottet
              här i kammaren kustnedskräpningen och all den bråte som driver
              i land på västkusten. Vi hade en debatt om detta eftersom jag
              ville att regeringen skulle få i uppdrag att utreda vem som ska
              stå för den här kostnaden. Detta gick naturligtvis inte högerpartierna
              i utskottet med på. De tyckte att det var förunderligt att jag
              kunde tycka något sådant när jag inte gjort det tidigare då vi
              socialdemokrater var i regeringsställning.
            </seg>
          </u>
          <u>
            <seg>
              Men det visade sig inte alls vara underligt, för när högerregeringen
              tillträdde drog man in de pengar som kommunerna fått i stöd till
              strandstädning, drygt 15 miljoner kronor pengar som täckt en del
              av kostnaden för att städa stränderna och ta bort tonvis med skräp
              från hela Europa.
            </seg>
          </u>
          <u>
            <seg>
              I dag ropar alla kustkommuner de flesta borgerligt styrda efter
              statligt stöd till strandstädning. Är det då inte dags att verkligen
              belysa frågan och att undersöka vem som ska stå för kostnaderna?
              Medan ni utreder detta kan ni väl skicka någon av de 40 miljoner
              som ni avsatt till havsmiljön. De pengarna har ni ju inte använt
              er av mer än tre gånger. Liksom pojken med guldbyxorna kan ni
              säkert sticka ned handen i fickan och använda dem en gång till.
            </seg>
          </u>
          <u>
            <seg>
              Herr talman! En gammal försyndelse när det gäller havsmiljön
              är alla vraken utefter kusten båtar som man sänkt både ofrivilligt
              och frivilligt med både olja och annat miljöfarligt avfall ombord.
            </seg>
          </u>
          <u>
            <seg>
              Fiskare rapporterar i dag om olja som läcker ut från vraken och
              som fördärvar en av Sveriges bästa fiskeplatser för havskräfta.
            </seg>
          </u>
          <u>
            <seg>
              Andra fiskare i Skagerrak beskriver liknande iakttagelser. Det
              är ett långsamt läckage av olja och kemikalier som gradvis förstör
              fiskeplatserna och som i längden hotar hela ekosystemet.
            </seg>
          </u>
          <u>
            <seg>
              Enligt svenska Kustbevakningen finns det ca 700 fartygsvrak längs
              hela den svenska kusten. Det handlar om en tickande miljöbomb.
            </seg>
          </u>
          <u>
            <seg>
              I Norge har regering och myndigheter varit förutseende och kartlagt
              ett stort antal vrak och riskbedömt flera andra.
            </seg>
          </u>
          <u>
            <seg>
              År 1994 tömde norska staten vraket efter kryssaren Blücher på
              drygt 1 000 ton olja. Det var en insats som några år senare räddade
              Oslofjorden från en gigantisk oljekatastrof. År 2002 upptäcktes
              det att Blüchers skrov rostade sönder snabbare än beräknat. Vraket
              höll på att gå i bitar.
            </seg>
          </u>
          <u>
            <seg>
              Vi socialdemokrater tar vrakhoten på allvar och avsätter mer
              än 50 miljoner i vår budget för att starta saneringen. Problemen
              behöver en snabb lösning. Vi kan inte vänta tills alla juridiska
              spetsfundigheter är lösta.
            </seg>
          </u>
          <u>
            <seg>
              Staten måste ta sitt ansvar i denna fråga. Annars är det stor
              risk att det blir kommunerna, fisket och turistnäringen utefter
              kusten i Bohuslän som får ta konsekvenserna förutom livet under
              vattenytan.
            </seg>
          </u>
          <u>
            <seg>
              Nu hade jag tänkt ställa några frågor till vår miljöminister
              Andreas Carlgren. Men han har gått. Jag hoppas att du tar med
              dig detta, Anita, till kompisen.
            </seg>
          </u>
          <u>
            <seg>
              Jag skulle vilja ställa några frågor. Vilken risk anser miljöministern
              att det är med utsläppen från fartygsvrak i svenska vatten? Utgör
              de ett hot mot miljön? Avser ministern och regeringen att ta initiativ
              till förebyggande åtgärder av typen tömning av vraken?
            </seg>
          </u>
          <u>
            <seg>
              Avser miljöministern att ta initiativ till en inventering av
              de fartygsvrak som finns på botten utefter våra kuster? Kommuninvånarna
              längs Sveriges kust väntar på svar, och det vill de ha ganska
              snart.
            </seg>
          </u>
          <note type="speaker">
            Anf. 253 ANITA BRODÉN (fp) replik:
          </note>
          <u>
            <seg>
              Herr talman! Jag vet att Jan-Olof Larsson har ett stort och brinnande
              engagemang i havsmiljöfrågorna. S har haft regeringsinnehav i
              tolv år. Man har haft tolv år på sig att verkligen visa att man
              engagerar sig. Jag undrar hur det kommer sig att man inte ens
              har satsat på ett havsmiljöanslag. Det gjorde regeringen direkt
              när vi kom till makten.
            </seg>
          </u>
          <u>
            <seg>
              Vi satsar nu mycket pengar på att komma i gång och få ordning
              på havsmiljön. För första gången på många år är vår minister i
              EU på speaking terms med de andra ministrarna. Vi sitter inte
              i ett hörn, utan vi agerar.
            </seg>
          </u>
          <u>
            <seg>
              Jag kanske kan återkomma till vraken i mitt nästa inlägg. Men
              dialog och satsningar på havsmiljön är regeringens politik.
            </seg>
          </u>
          <note type="speaker">
            Anf. 254 JAN-OLOF LARSSON (s) replik:
          </note>
          <u>
            <seg>
              Herr talman! Jag har sagt det förut i dag. Den satsning på havsmiljön
              som regeringen gör är att man för över pengar från olika konton
              till ett konto, och så säger man att man gör en satsning.
            </seg>
          </u>
          <u>
            <seg>
              Vi satsade mer pengar än vad regeringen gör i dag på havsmiljön
              varje år under vår tid i regeringsställning. Det är ingen satsning
              att ändra bokföringen. Frågan är: Vad gör man för att rädda havsmiljön?
              Vad gör man åt övergödningen och så vidare?
            </seg>
          </u>
          <u>
            <seg>
              När det gäller vårt engagemang i EU tror jag inte att vår före
              detta miljöminister satt i något hörn. Hon var mycket drivande
              i miljöfrågorna. Vi hade dessutom en kommissionär som var otroligt
              drivande i miljöfrågorna.
            </seg>
          </u>
          <u>
            <seg>
              Snacket om att vi har suttit i ett hörn nere i EU under tolv
              års tid sedan 1995 är rent dösnack från koalitionspartierna vi
              har i dag.
            </seg>
          </u>
          <note type="speaker">
            Anf. 255 ANITA BRODÉN (fp) replik:
          </note>
          <u>
            <seg>
              Herr talman! Vad gäller fiskfrågorna var Sverige inte med i dialogen
              under förra mandatperioden. Det vet jag.
            </seg>
          </u>
          <u>
            <seg>
              Det är alldeles riktigt att vi koncentrerar resurser, Jan-Olof
              Larsson. Vi lägger till resurser, och vi tar nu ett gemensamt
              ansvar. Men vi behöver samverka. Detta är viktiga frågor. Vi kan
              inte debattera sönder dem, utan vi behöver arbeta konstruktivt
              tillsammans.
            </seg>
          </u>
          <u>
            <seg>
              Som jag sade i mitt debattinlägg är vraken inte ett nytt fenomen.
              De har funnits. Men det är inte tu tal om att det är ett allvarligt
              problem. Jag kommer att ta med de frågeställningarna till miljöministern.
            </seg>
          </u>
          <note type="speaker">
            Anf. 256 JAN-OLOF LARSSON (s) replik:
          </note>
          <u>
            <seg>
              Herr talman! Jag hoppar över ert arbete i EU utan koncentrerar
              mig på bland annat vraken. Det är inte något nytt problem. Men
              det kommer hela tiden ny forskning i de frågorna.
            </seg>
          </u>
          <u>
            <seg>
              För ett antal år sedan var den stora frågan: Vad ska vi göra
              med allt det krigsmateriel som är sänkt? Forskarna var där och
              utredde det. För inte alltför länge sedan kom man fram till: Vi
              låter det ligga kvar, eftersom det gör minst skada. Det var det
              stora problemet då. Det var inte oljan i tankarna och så vidare.
            </seg>
          </u>
          <u>
            <seg>
              Nu säger forskarna: Vi måste få upp oljan. Vi måste också få
              upp krigsmaterielen, eftersom fartygen rostar sönder mycket snabbare
              än vad vi trodde. Det blir en miljökatastrof.
            </seg>
          </u>
          <u>
            <seg>
              Vem som sedan har ansvaret för det juridiskt ska klarläggas.
              Men vi kan inte vänta på det och låta kusten gå åt pipan. Det
              går inte. Då ödelägger vi för tusentals människor.
            </seg>
          </u>
          <note type="speaker">
            Anf. 257 EVA SELIN LINDGREN (c) replik:
          </note>
          <u>
            <seg>
              Herr talman! Regeringen har yttrat att den vill åstadkomma resultat.
              Den vill att man ska vidta åtgärder för att minska tillförseln
              av föroreningar från landbaserade källor. Det gäller framför allt
              från jordbruk och avlopp, och då även enskilda avlopp.
            </seg>
          </u>
          <u>
            <seg>
              Det blir kommunerna som får övervaka och se till att det verkligen
              görs. Sedan är det fråga om uppföljningen. Du kan säkert återkomma
              genom miljöutskottet och fråga precis vad som görs.
            </seg>
          </u>
          <u>
            <seg>
              Man kan även se till att utföra försök med syresättning av bottnar
              som är syrefattiga och åstadkomma revision av sådana fiskarter
              där det finns överproduktion.
            </seg>
          </u>
          <u>
            <seg>
              Det är som Anita Brodén säger. Vi vill ha internationella förhandlingar.
              När det gäller västkusten är det på gång ett havsmiljöinstitut
              via EU. Jag hoppas att du hjälper till så att det hamnar i Göteborg.
              Där har vi redan Kristineberg och också Tjärnö som forskningsresurs.
            </seg>
          </u>
          <note type="speaker">
            Anf. 258 JAN-OLOF LARSSON (s) replik:
          </note>
          <u>
            <seg>
              Herr talman! Det kanske är så att regeringen vill åstadkomma
              resultat. Men då gäller det också att man lägger fram förslag
              så att det blir resultat av politiken.
            </seg>
          </u>
          <u>
            <seg>
              Vi hade här uppe frågan om enskilda avlopp. Det finns många kommuner
              som behöver se över systemet, hur de ska kunna åtgärda det, och
              det kostar pengar.
            </seg>
          </u>
          <u>
            <seg>
              Vi behöver från statens sida stimulera kommunerna med pengar
              så att de kan göra en utvärdering och se hur man ska tackla de
              olika problem man har.
            </seg>
          </u>
          <u>
            <seg>
              Det är vad jag kommer ihåg just nu.
            </seg>
          </u>
          <note type="speaker">
            Anf. 259 EVA SELIN LINDGREN (c) replik:
          </note>
          <u>
            <seg>
              Herr talman! Jag vistas på ett ställe vid västkusten i Uddevalla
              kommun på sommaren. Där får fastighetsägarna betala att man åtgärdar
              de enskilda avloppen. Den möjligheten finns på fler ställen.
            </seg>
          </u>
          <note type="speaker">
            Anf. 260 JAN-OLOF LARSSON (s) replik:
          </note>
          <u>
            <seg>
              Herr talman! Det gläder mig att Eva har möjlighet att vistas
              på västkusten, Sveriges framsida med Sveriges pärlor som är därute.
              Jag hoppas att vi kan bibehålla en bra miljö också där.
            </seg>
          </u>
          <u>
            <seg>
              Tyvärr läste jag i tidningen i dag att nu har fastighetstaxeringen
              gått upp för 50 procent av dem som äger bostäder i min hemkommun.
              Det är inte roligt i en sådan kommun. Men det grejar ni väl också.
            </seg>
          </u>
          <note>
            Anf. 261 GÖRAN PERSSON i Simrishamn (s):
          </note>
          <u>
            <seg>
              Herr talman! Jag ska fortsätta lite på det tema föregående talare
              var inne på om havsmiljö. Jag håller mig specifikt till Östersjön
              och den södra delen av densamma.
            </seg>
          </u>
          <u>
            <seg>
              I dag är vi beroende av många faktorer som påverkar vår vardagsmiljö.
              Kulturmiljön kring Östersjön påverkas av livet både under och
              ovan vattenytan och är beroende av naturens miljö.
            </seg>
          </u>
          <u>
            <seg>
              I havet ska det ekologiska systemet fungera för att fisk, plankton
              och växter ska trivas. Människans påverkan på denna miljö har
              vi sett verkningar av vad gäller det som tas upp ur fiskesynpunkt
              men framför allt det som hamnar i havet i form av övergödning,
              andra miljögifter eller vid fartygshaverier.
            </seg>
          </u>
          <u>
            <seg>
              Senast i raden står den tänkta gasledningen som ska gå på Östersjöns
              botten längs den svenska kusten norr om Bornholm eller mellan
              Bornholm och Skåne bara ett tiotal kilometer från vår kust. Detta
              projekts konsekvenser har ännu inte utretts. Kommande analyser
              får ge svar på det. Men klart är att såväl vattenstånd som fiske
              och övrigt kommer att påverkas.
            </seg>
          </u>
          <u>
            <seg>
              Lämnar vi vattnet och ger oss upp på land har vi där en miljö
              som längs kustlandskapet ytterst är beroende av ett friskt hav.
              Vad vore dessa platser utan badbara stränder, levande små fiskehamnar
              eller kulinariska restaurangmiljöer där matborden fylls med produkter
              från havet?
            </seg>
          </u>
          <u>
            <seg>
              Människorna som tar del av dessa livets glädjeämnen är inte bara
              de fast boende utan kanske i än större utsträckning de som gör
              kortare eller längre besök i form av den för oss och för Östersjön
              livsavgörande besöksnäringen. Också inflyttningen har som incitament
              med hög prioritet den goda miljön.
            </seg>
          </u>
          <u>
            <seg>
              Herr talman! I vår landsbygdsmiljö är tillväxten inte lika hög
              som i mer stadsnära miljöer. I stället har natur- och kulturmiljön
              en stor betydelse. På Österlen har exempelvis denna näring en
              helt avgörande roll.
            </seg>
          </u>
          <u>
            <seg>
              Det finns ett stort utbud av matställen och kulturarrangemang
              med konsten i fokus, långa stränder att vandra på, pittoreska
              och levande fiskelägen och blommande äppelodlingar. Nu senast,
              för några veckor sedan, hade vi äppelmarknad där äppeltavlan i
              Kivik har sin egen historia. Den är snart lika berömd som den
              traditionella marknaden. Andra begivenheter är övernattningsställen,
              gallerior och ett varierande utbud av annan kultur som mångfaldigar
              kulturlivet.
            </seg>
          </u>
          <u>
            <seg>
              Detta gäller givetvis inte bara en viss del av Skåne, utan större
              delar av kusten i Sverige. Men det är ändå så att på vissa ställen
              har det lite mer avgörande betydelse.
            </seg>
          </u>
          <u>
            <seg>
              Herr talman! Vi har här under dagen hört många inlägg som har
              berört det viktiga i politiska val för att få bevara eller förbättra
              denna miljö. Ord står mot ord när det gäller handlingskraft och
              åtgärder. Samtidigt vet vi att Östersjön inte bara påverkas av
              våra beslut här i den här kammaren utan att alla Östersjöländer
              tillsammans måste inse det självklara i att behandla detta område
              med förnuft. Kortsiktiga vinster eller politisk prestige kan stoppa
              miljöåtgärder som är nödvändiga för framtiden. Ett levande hav
              och en levande kulturbygd där även fisket har sin självklara plats
              måste fortleva. Strategin ska vara att vi lyssnar på varandra.
              Det gäller såväl forskare och fiskare som politiker och övriga
              invånare. Kulturliv gör bygden levande, och besöksnäring främjar
              sysselsättningen. Här krävs en god miljö både i och ovan vattnet.
              Detta måste få lov att kosta resurser.
            </seg>
          </u>
          <u>
            <seg>
              Herr talman! Jag vill påstå att det som ska marknadsföras har
              två villkor.
            </seg>
          </u>
          <u>
            <seg>
              Det första är miljön i och kring Östersjön, där denna havsmiljö
              ger pulsen till själva livet och självfallet måste bevaras. Bad,
              fiske och ett naturligt djurliv är helt avgörande för en levande
              landsbygd vid havet. Exempelvis kan jag nämna ålen, som kanske
              kan tyckas vara av marginellt värde för människan. Men denna Skånes
              landskapsfisk är av ett oerhört stort kulturhistoriskt värde.
              Det är till detta, ett av naturens under med ursprung från Sargassohavet,
              som många söker sig. Och vad vore Fritiof Nilsson Piratens historier
              om inte åltraditionerna fanns och kunde leva vidare? Det gäller
              också fisket av densamma, som är en konst i sig.
            </seg>
          </u>
          <u>
            <seg>
              Det andra jag vill peka på är kulturen i sig själv. Den skapar
              en atmosfär av möjliga upplevelser med både musik, konst och annan
              scenverksamhet. Kulturarbetarna har sin givna plats i denna miljö,
              där många i dag har sin utkomst. Etablerade stjärnor blandas med
              yrkesutövare i början av sina karriärer eller i något mindre storstilade
              karriärer. Resurserna till dessa själens välgörare kommer vi snart
              att debattera här, i nästa debatt. Därför väljer jag att avstå
              från fler kommentarer om detta. Jag kan bara säga att vi i förra
              veckan hade Björn Ranelid, författare från Kivik, här. Han berättade
              på ett alldeles utomordentligt sätt om sitt författarskap, och
              det kunde vi alla ta del av.
            </seg>
          </u>
          <u>
            <seg>
              Till sist, nu när vi avslutar avsnittet om klimat- och miljömål,
              vill jag puffa för att miljö- och jordbruksutskottet i nästa vecka
              anordnar ett seminarium. Där kommer man att ta upp ett miljömål
              i ett internationellt perspektiv. Jag tycker att det är intressant
              att där behandlas såväl miljö och klimat som fiske och kulturarv.
            </seg>
          </u>
          <u>
            <seg>
              Med detta kan det väl vara lämpligt att gå över till den riktiga
              kulturdebatten.
            </seg>
          </u>
          <note type="speaker">
            Anf. 262 LARS-IVAR ERICSON (c) replik:
          </note>
          <u>
            <seg>
              Herr talman! Jag vill instämma i Göran Perssons lovprisande av
              Östersjön och Skåne. Sverige är fantastiskt, men framför allt
              Skåne!
            </seg>
          </u>
          <u>
            <seg>
              Det är mycket som påverkar miljön i Östersjön. Vi har hört en
              hel del under dagens debatt. Men jag saknar en aspekt, nämligen
              att vi har 1 800 fartyg i ständig trafik. Många av dem är gamla
              och går under bekvämlighetsflagg. Vi har många allvarliga fartygsolyckor
              varje år, till exempel vid Kåseberga för några år sedan. Det minns
              säkert Göran Persson. Det var en grundstötning som förvånade Kustbevakningen.
              Den enda tänkbara orsaken var sjöfylleri.
            </seg>
          </u>
          <u>
            <seg>
              Vi hörde föregående talare säga att Socialdemokraterna anslår
              50 miljoner kronor för att ta hand om vraken. Jag undrar nu vad
              Socialdemokraterna gör för att förebygga så att det inte blir
              fler vrak i Östersjön.
            </seg>
          </u>
          <note>
            Anf. 263 GÖRAN PERSSON i Simrishamn (s) replik:
          </note>
          <u>
            <seg>
              Herr talman! Det här är en ganska komplex fråga. Vi har hela
              tiden fört fram i vår debatt att för att kunna påverka detta måste
              man angripa det hela internationellt. Man måste vara överens på
              en internationell bana. Det är inte svenska fartyg som är av den
              sämsta standarden, utan nu har vi många oljefartyg som kommer
              bland annat från Ryssland och far igenom Östersjön. Det är på
              det internationella planet som vi absolut först och främst ska
              föra debatten och kanske genom EU göra vissa skarpa påtryckningar.
            </seg>
          </u>
          <u>
            <seg>
              Vi är i vårt parti också helt på det klara med att det krävs
              att man har fartyg som har god standard och som kan fara igenom
              Östersjön. Vi måste också ha en god beredskap. Olyckan kan alltid
              vara framme, och då gäller det att ha en god beredskap. Det var
              exempelvis en räddningsstyrka från Revingehed som gjorde oerhörda
              insatser och var snabbt på plats vid den olycka jag talade om.
              Den kunde snabbt ta hand om oljerester och sanerade det hela så
              att man i dag nästan inte kan se ett spår av olyckan. Vi ska ha
              en fortsatt god mobilisering.
            </seg>
          </u>
          <note type="speaker">
            Anf. 264 LARS-IVAR ERICSON (c) replik:
          </note>
          <u>
            <seg>
              Herr talman! Vår nuvarande regering har gjort kraftfulla insatser
              för att man ska få en gemensam förvaltningsstrategi över nationsgränserna
              när det gäller Östersjön. Detta förslag grundar sig på en gammal
              centeridé om att vi skulle ha en gemensam Östersjöregering för
              att lösa Östersjöproblemen. Det måste helt tydligt bli klarare
              regler för trafikseparering och övervakning. Vi måste få säkrare
              fartyg och framför allt sätta stopp för befälens alkoholförtäring
              under arbetet.
            </seg>
          </u>
          <note>
            Anf. 265 GÖRAN PERSSON i Simrishamn (s) replik:
          </note>
          <u>
            <seg>
              Herr talman! Jag kan bara instämma i att vi alla ska se över
              detta så att vi har en god mobilisering ifall någonting händer.
              Det är det vi utgår ifrån. Ingen vill att någonting ska hända.
            </seg>
          </u>
          <u>
            <seg>
              Inte bara när det gäller sjöfarten utan även fisket ska vi ha
              en gemensam kontroll så att alla omkring Östersjön kan ta sitt
              ansvar. Det tror jag är det viktiga i det hela att vi gemensamt
              för fram de resurser som ska finnas. Vi ska göra det runt omkring
              Östersjön så att alla inser sitt ansvar. Jag tycker att den förra
              regeringen förde fram det på agendan och att vi nådde bra resultat.
              Jag tror och hoppas att vi även kan fortsätta på den inslagna
              vägen.
            </seg>
          </u>
          <u>
            <seg>
              Kulturpolitik
            </seg>
          </u>
          <note type="speaker">
            Anf. 266 MARGARETA ISRAELSSON (s):
          </note>
          <u>
            <seg>
              Herr talman! Låt mig inleda med att säga att jag gläds åt att
              kulturministern är här i dag. Det ger oss möjlighet att prata
              kulturpolitik ett område som inte verkar riktigt prioriterat av
              regeringen.
            </seg>
          </u>
          <u>
            <seg>
              Jag har noterat att kulturministern i ett tal i Västerås har
              hävdat att hon är otålig och vill göra avtryck i kulturpolitiken.
              Det är tyvärr en otålighet som det inte märks så mycket av. Efter
              de tolv år av otålighet som Lena Adelsohn Liljeroth tydligen kände
              blev nog Stegö Chilòs kraschlandning det mest utmärkande innan
              kulturpolitiken begravdes i utredningar.
            </seg>
          </u>
          <u>
            <seg>
              Inte heller den nyligen presenterade budgetpropositionen signalerar
              någon större vilja till utveckling. Vi socialdemokrater har valt
              att lägga fram en motion som endast kräver förändringar på ett
              antal punkter. Det föreslås ju också en del insatser som är bra
              och som vi ställer upp på. Men det finns ett antal problem.
            </seg>
          </u>
          <u>
            <seg>
              För det första handlar det om ambitionsnivån. För första gången
              sedan ramanslaget infördes får kulturområdet mindre pengar än
              året innan.
            </seg>
          </u>
          <u>
            <seg>
              För det andra handlar det om felsatsningarna. Regeringen vägrar
              lära av fri-entré-reformen. Man framhärdar i politiken om En bok
              för alla trots förödande kritik både i medierna och från remissinstanserna.
              Dessutom visade sig den satsning på barnkultur som vi har haft
              stora förväntningar på bli en monumental besvikelse.
            </seg>
          </u>
          <u>
            <seg>
              Fri-entré-frågan visar hur fel ute regeringen är. En besparing
              på ca 4 procent av anslaget till de statliga museerna resulterade
              i nästan 40 procent färre besökare. Det finns inget förnuftigt
              över detta. Dessutom innebär det att det är de grupper som kulturpolitiken
              verkligen borde inrikta sig på de som inte redan är vana kulturkonsumenter
              som faller ifrån.
            </seg>
          </u>
          <u>
            <seg>
              Jag beklagar också att kulturministern väljer att hela tiden
              tala om de statliga museerna som någonting för vuxna stockholmare.
              Samtidigt är Operan i Stockholm en viktig institution för hela
              landet! Vi ställer inte upp på den typen av argumentation.
            </seg>
          </u>
          <u>
            <seg>
              Herr talman! För första gången sedan ramanslagen infördes får
              alltså utgiftsområde 17 mindre pengar än tidigare. Orsaken är
              att projekt som fasas ut inte ersätts med nya, men det handlar
              också om rena nedskärningar som exempelvis på En bok för alla.
            </seg>
          </u>
          <u>
            <seg>
              Varför satsar inte regeringen mer på kulturen? Jag hävdar att
              det är en trend som vi kommer att få se mer av. Lena Adelsohn
              Liljeroth har sagt att skattesänkningar är viktigare än kultursatsningar,
              och uppenbarligen är det just det synsättet som kommer till uttryck
              i regeringens förslag. Kanske kan kulturministern här utveckla
              vilka förslag på nedskärningar vi har att vänta oss för att möjliggöra
              ytterligare skattesänkningar.
            </seg>
          </u>
          <u>
            <seg>
              Kulturministern talar om att vi ska vara rädda om skattebetalarnas
              pengar, och det kan ju vara riktigt. Men kulturministern och vi
              kulturpolitiker har också ett kulturansvar, och det är ett ansvar
              som måste förvaltas. En långsam urholkning av kulturanslagen i
              stället för offensiva satsningar kommer naturligtvis också att
              få sina konsekvenser.
            </seg>
          </u>
          <u>
            <seg>
              Herr talman! Den största enskilda förändringen av kulturpolitiken
              som den moderatledda regeringen genomfört är avskaffandet av den
              fria entrén till museerna. Flera undersökningar i rad har nu bekräftat
              det man kunde befara. De återinförda entréavgifterna innebär att
              antalet besök rasar. Enligt Kulturrådets senaste rapport tappar
              alltså museerna 1,4 miljoner besök eller 39 procent av sina besökare.
            </seg>
          </u>
          <u>
            <seg>
              Att återinföra fri entré skulle innebära en utökning av budgeten
              för de statliga museerna med 4 procent. Att man tog bort den fria
              entrén innebar att 39 procent av besökarna försvann. Är detta
              motiverat? Ja, det tycker kulturministern och regeringen. Som
              jag nämnde tidigare tycks det ibland som om man tror att de statliga
              museerna bara är av intresse för stockholmare.
            </seg>
          </u>
          <u>
            <seg>
              Herr talman! När kulturministern var riksdagsledamot föreslogs
              betydligt mer omfattande satsningar på barnkulturen än dem som
              vi kan se i den moderatledda regeringens budgetproposition. I
              Moderaternas motion för 2006 talas det om 170 miljoner kronor.
              De 55 miljoner som vi kan se i budgeten är inte ens i närheten
              av hälften av detta. Det som kommer ur de storstilade löftena
              vi fick höra före valet är helt enkelt bara en blek skugga av
              vad det en gång var och en blek skugga av den norska skolesekken
              , som är förebild. Det vi har fått är helt enkelt ganska lite
              pengar men ganska mycket byråkrati. Det märkliga är väl kanske
              att de här pengarna inte ska få användas till just byråkrati.
              Då kan man fråga sig vem som ska betala det.
            </seg>
          </u>
          <u>
            <seg>
              Den norska skolesekken passerade den svenska gränsen och förvandlades
              till en check. Innan den var framme på Kulturdepartementet hade
              skolsäcken krympt ytterligare och slutade som något som närmast
              är att beteckna som en fingertutt. Frågan är naturligtvis om kulturministern
              känner sig nöjd med en satsning på barnkultur som inte blev mer
              än detta.
            </seg>
          </u>
          <u>
            <seg>
              Vi socialdemokrater är måna om att arbeta för att kulturen ska
              spridas till hela landet. Som jag sade tidigare har vi inte en
              generellt avog inställning till den budget som är presenterad,
              men vi tycker att det finns en avsaknad när det gäller att kulturen
              i hela landet ska leva.
            </seg>
          </u>
          <u>
            <seg>
              När man säger att vi inte ska ha fri entré på statliga museer
              i Stockholm talar man om att de är till för stockholmarna. I så
              fall skulle naturligtvis budgeten ha haft fler signaler om satsningar
              som rörde övriga Sverige än vad vi kan se i den budget som har
              presenterats.
            </seg>
          </u>
          <note type="speaker">
            Anf. 267 OLOF LAVESSON (m) replik:
          </note>
          <u>
            <seg>
              Herr talman! Den som förväntade sig några spännande nyheter från
              Margareta Israelsson och den socialdemokratiska politiken bedrog
              sig. Det var ampra ord från Margareta Israelsson om den moderata
              kulturpolitiken och alliansens kulturpolitik. När det gäller de
              egna förslagen var det nej, nej och åter nej. Det är återställare
              efter återställare som Margareta Israelsson driver.
            </seg>
          </u>
          <u>
            <seg>
              Egentligen kan man samtidigt konstatera att skillnaden kanske
              inte är så stor. Margareta Israelsson säger själv att tar man
              bort återställarna är det bara på några punkter som vi skiljer
              oss åt. Jag tror att om Moderaterna har blivit det nya arbetarpartiet
              är Socialdemokraterna det nya konservativa partiet. Allt var bättre
              förr. Gör som vi gjorde förr så blir det bättre!
            </seg>
          </u>
          <u>
            <seg>
              En av huvudpunkterna var dock fri-entré-reformen. Låt oss se
              vad den egentligen innebar. Vilka besökte museerna? Fyra av fem
              var över 25 år. En fjärdedel bodde i utlandet och nästan fyra
              av tio i Stockholmsområdet. Så såg det ut när vi hade fri entré.
              Är det detta Margareta Israelsson vill prioritera så mycket?
            </seg>
          </u>
          <note type="speaker">
            Anf. 268 MARGARETA ISRAELSSON (s) replik:
          </note>
          <u>
            <seg>
              Herr talman! Jag tackar för möjligheten att tala något om detta
              att vara konservativ. Jag tror inte att det är så konservativt
              att tala om att hela Sverige ska få del av det statliga kulturutbudet.
              Det är vad den socialdemokratiska motionen handlar om. Den handlar
              om att se till att kulturen finns i hela landet, att sprida den
              ut på skolor med 55 miljoner som regeringen föreslår och med närmare
              125 miljoner som föreslås i den socialdemokratiska motionen. Det
              handlar om att göra det möjligt för fler att gå museerna. Nu hänvisar
              Olof Lavesson till olika siffror på hur den här publiken har sett
              ut. Men i vilket fall som helst handlar det om just de skattebetalare
              som ni tycker är så angelägna. Jag har svårt att förstå varför
              det då ska vara en möjlighet just för barnen i Stockholm att gå
              museum men inte för deras föräldrar, om det nu är stockholmarna
              som är intressanta.
            </seg>
          </u>
          <note type="speaker">
            Anf. 269 OLOF LAVESSON (m) replik:
          </note>
          <u>
            <seg>
              Herr talman! Det är trevligt att Margareta Israelsson tycker
              att Moderaterna bekymrar sig mycket om skattebetalarna. Jag hoppas
              att även Margareta Israelsson känner ansvar för detta.
            </seg>
          </u>
          <u>
            <seg>
              Den socialdemokratiska politiken hade förslag för hela landet.
              Det är gott så, men varför lägger ni inte fram några progressiva
              förslag som gagnar hela landet? Varför säger ni nej till de förslag
              som regeringen lägger fram som gagnar hela landet? Ni säger nej
              till pengar till kultur i skolan, men samtidigt säger ni ja till
              pengar till museer. Det är pengar som vi hellre hade velat satsa
              på säkerhetsrutiner på museerna, utvecklad museipedagogik och
              forskning på museisidan. Ni säger nej till det, men ni säger ja
              till fri entré på de 16 Stockholmsmuseerna.
            </seg>
          </u>
          <note type="speaker">
            Anf. 270 MARGARETA ISRAELSSON (s) replik:
          </note>
          <u>
            <seg>
              Herr talman! Den här skolsäcken på 55 miljoner, som ska räcka
              till hela Sverige, räcker till elever i årskurs 7, 8 och 9. Det
              blir 175 kronor var. Jag har också förstått av argumentationen
              att det ska räcka till en tunnelbanetur fram och tillbaka till
              Operan och dessutom ett besök där. Jag skulle vilja hävda att
              det blir något komplicerat för skolelever i Luleå.
            </seg>
          </u>
          <u>
            <seg>
              Dessutom är de pengar vi anslår av en helt annan storlek. Vi
              säger inte nej till skolsäcken därför att vi tycker att idén att
              få kultur i skolan är dålig, utan vi hade trott att det skulle
              ligga något närmare de förslag som det moderata partiet hade tidigare.
            </seg>
          </u>
          <u>
            <seg>
              Ansvaret för skattebetalarna handlar inte bara om att sänka skatter.
              Det handlar också om att ta ansvar för kultur och se till att
              kulturlivet också kan leva. Då kan man inte bara föra en diskussion
              om hur vi ska värna de föremål som finns på museerna, utan det
              handlar också om att någon ska kunna titta på dem.
            </seg>
          </u>
          <note type="speaker">
            Anf. 271 HANS WALLMARK (m) replik:
          </note>
          <u>
            <seg>
              Herr talman! Vi pratar om hela landet. Låt oss då orientera oss
              utanför Stockholm. Låt oss söka oss till exempel till Norrbotten.
              Det skulle även kunna vara applicerbart för Skåne, Kalmar och
              en del andra områden. Margareta Israelsson pratar om fri-entré-reformen,
              men det finns en mängd museer som inte är statliga och som inte
              tillhör de här speciellt utpekade. De ligger inte i Stockholmstrakten.
              Ájtte samemuseum är ett sådant exempel. De har tagit betalt även
              under den så kallade fri-entré-reformen. Problemet är att det
              blir rätt svårt att förklara varför vissa museer ska ha fritt
              inträde, framför allt i Stockholmstrakten, medan andra, som exempelvis
              Ájtte samemuseum i Jokkmokk, måste ta betalt, eller för den delen
              Vuollerim 6000 år som måste ta 50 kronor. Egentligen är den enda
              möjligheten att hålla det museet levande att ta ett inträde på
              50 kronor. Det är väl värt ett besök, Margareta Israelsson.
            </seg>
          </u>
          <note type="speaker">
            Anf. 272 MARGARETA ISRAELSSON (s) replik:
          </note>
          <u>
            <seg>
              Herr talman! Jag blev lite osäker på vad Hans Wallmark egentligen
              argumenterar för, eller kanske snarast argumenterar emot. I den
              socialdemokratiska politiken har vi sagt att vi ville bygga vidare
              på den fria entrén på de statliga museerna och även gå ut till
              länsmuseerna. Flera län har valt det. Stockholm är faktiskt ett
              av dessa områden. Jag är alldeles övertygad om att man också kan
              utveckla fri-entré-reformen till de länsmuseer som finns. Jag
              har ingen anledning att gå in i en argumentation med Hans Wallmark
              huruvida olika museer i Sverige tar avgifter eller inte. Den frågan
              tar vi inte upp i vår motion.
            </seg>
          </u>
          <u>
            <seg>
              Vad vi talar om är att de statliga museerna som vi alla som medborgare
              har varit med och bidragit till också ska vara möjliga att besöka.
              De är ju så oerhört viktiga att kunna besöka för barnen! Om det
              är samma barn som tar tunnelbanan till Operan vet jag inte, men
              de ska ha fri entré på museerna.
            </seg>
          </u>
          <note type="speaker">
            Anf. 273 HANS WALLMARK (m) replik:
          </note>
          <u>
            <seg>
              Herr talman! Nu är ju inte Vuollerim 6000 år något länsmuseum.
              Dessutom är det så att om man utställer löften om att man kanske
              skulle ha fri-entré-reformer på fler än de statliga museerna får
              man också vara så god att peka på vad det kostar och vad man i
              så fall ska finansiera detta med.
            </seg>
          </u>
          <u>
            <seg>
              Jag antog också att Margareta Israelsson skulle prata lite grann
              om fri-entré-reformen. Det finns ju ett annat museum som inte
              heller ingick i reformen, nämligen Vasamuseet. Man kan titta lite
              grann på deras besökssiffror. 2004 var det 858 923 besökare, och
              2006 var det 973 722. Om man jämför januariseptember i år med
              januariseptember förra året är det ungefär 75 000 fler besökare
              i år. Man kommer sannolikt att överträffa en miljon besökare på
              Vasamuseet i år.
            </seg>
          </u>
          <u>
            <seg>
              Vasamuseet har inte fri entré. Hur kommenterar Margareta Israelsson
              detta?
            </seg>
          </u>
          <note type="speaker">
            Anf. 274 MARGARETA ISRAELSSON (s) replik:
          </note>
          <u>
            <seg>
              Herr talman! Nu skulle jag naturligtvis ha haft med mig ett protokoll
              så att jag kunde ha citerat en argumentation som Hans Wallmarks
              moderata kolleger hade då den socialdemokratiska regeringen genomförde
              fri-entré-reformen. Då var ett av orosmolnen att fri entré skulle
              drabba Vasamuseet. Men precis som Hans Wallmark så tacknämligt
              har redovisat här påverkades inte Vasamuseet i någon annan riktning
              än en positiv riktning, för besöksfrekvensen vid Vasamuseet ökade
              när fri entré infördes på de statliga museerna, och de har också
              kunnat hålla i detta. Det är en bra trend. Vi välkomnar det. Vi
              är inte alls sorgsna över det.
            </seg>
          </u>
          <u>
            <seg>
              Men Hans Wallmark måste väl också hålla med mig om att det har
              skett en förändring vid de statliga museerna som har gått i en
              annan riktning!
            </seg>
          </u>
          <note type="speaker">
            Anf. 275 SIV HOLMA (v):
          </note>
          <u>
            <seg>
              Herr talman! I början av 60-talet hade jag möjlighet att lära
              mig att spela ett instrument i musikskolan. Första gången jag
              mötte teatern var när jag som tonåring på 60-talet såg pjäsen
              Anne Franks dagbok . Den andra pjäsen som jag hade förmånen att
              uppleva några år senare var Den goda människan från Sezuan av
              Brecht med Lena Granhagen i huvudrollen. Båda pjäserna såg jag
              under skoltid.
            </seg>
          </u>
          <u>
            <seg>
              I slutet av 60-talet och under hela 70-talet handlade det om
              folkmusik och folklig dans för min del. På 80-talet kom amatörteatern
              in i mitt liv. Min resa med amatörteatern gjorde jag tillsammans
              med professionellt teaterverksamma. Mötet med pjäser som handlade
              om min historia blev en vändpunkt i mitt liv.
            </seg>
          </u>
          <u>
            <seg>
              Varför tar jag upp detta i mitt anförande? Det var de två föreställningarna
              som jag såg som tonåring som gjorde mig nyfiken på kulturen och
              sedermera på kulturpolitiken.
            </seg>
          </u>
          <u>
            <seg>
              I början av 1990-talet gjordes en utvärdering av 1974 års kulturpolitik.
              Den hade i avgörande delar misslyckats. Den förväntade ökningen
              av deltagandet i kulturlivet hade uteblivit trots massiva insatser
              från stat, kommun och landsting. Kulturlivet hade expanderat och
              decentraliserats, men trots detta hade inte arbetarklassen, lägre
              medelklassen eller ungdomsgenerationen i någon större omfattning
              utnyttjat de satsningar som genomförts. I stället hade en kulturaktiv
              grupp blivit ännu mer aktiv och kulturen blivit än mer betydelsefull
              i dessa människors liv.
            </seg>
          </u>
          <u>
            <seg>
              Då som nu står deltagandet i fokus. Man kan i dag fråga sig om
              deltagandet ökat under de senaste 15 åren. Under andra hälften
              av 90-talet försämrades de ekonomiska villkoren för kulturen och
              kulturarbetarna.
            </seg>
          </u>
          <u>
            <seg>
              Vi minns den statsfinansiella krisen efter de borgerliga regeringsåren.
              Även om ökade ekonomiska anslag inte löser kulturlivets problem
              är ekonomin en viktig komponent. Samhället stat, landsting och
              kommun har det demokratiska huvudansvaret för kulturlivet. Kulturpolitiken
              ska stå för kulturens infrastruktur som skapar rum och förutsättningar
              för olika slag av fria kulturyttringar. Ansvaret för kulturens
              infrastruktur kan inte överlämnas till de så kallade fria marknadskrafterna.
              Kulturen kan aldrig bli en självfinansierad sektor.
            </seg>
          </u>
          <u>
            <seg>
              Kulturell delaktighet grundläggs i barn- och ungdomsåren. Förskola,
              skola och andra offentliga institutioner liksom folkrörelser är
              viktiga aktörer för att skapa likvärdiga förutsättningar för unga
              att uttrycka sig kulturellt och vara delaktiga i kulturlivet.
            </seg>
          </u>
          <u>
            <seg>
              Det handlar också om att skapa möjligheter att utveckla varje
              ung människas kulturella identitet utifrån den egna bakgrunden.
              När vi talar om den egna bakgrunden handlar det om att synliggöra
              rikedomen i att vi lever i ett mång- och interkulturellt samhälle.
            </seg>
          </u>
          <u>
            <seg>
              Kulturämnen behöver ingå både praktiskt och teoretiskt i lärarutbildningar,
              pedagogiska program och läroplaner. Kommunerna måste utveckla
              de kommunala kultur- och musikskolorna där barn och unga ska kunna
              fördjupa sina kulturintressen.
            </seg>
          </u>
          <u>
            <seg>
              Det är av detta skäl som Vänsterpartiet tycker att det på sikt
              ska vara avgiftsfritt att delta i kultur- och musikskolan.
            </seg>
          </u>
          <u>
            <seg>
              Herr talman! Vad händer med landets kulturpolitik när landet
              leds av en borgerlig regering? Hitintills har det varit mer snack
              än verkstad. Två stora utredningar är tillsatta. En handlar om
              public service och en handlar om kulturpolitiken. I den ena utredningen
              ska experter tala om för oss politiker hur den statliga kulturpolitiken
              ska se ut. Den andra är en enmansutredning ledd av en politiker.
              Vi andra blir förpassade till läktaren som referenspersoner.
            </seg>
          </u>
          <u>
            <seg>
              Flera av de kulturpolitiska besluten signerade av den borgerliga
              regeringen har mötts av en stor kritik. Bland annat handlar det
              om en halverad tillståndsperiod och en avsmalnad public service,
              förhalning av beslut om presstödet, borttagande av fria entréer
              för vuxna på statliga museer, återtagande av teatermomspengar
              från de regionala scenkonstinstitutionerna och nedläggning av
              En bok för alla.
            </seg>
          </u>
          <u>
            <seg>
              Kulturministern sade i en interpellationsdebatt om pris- och
              löneomräkningar för några månader sedan att det som de borgerliga
              partierna sade före valet 2006 också gäller efter valet. Tillåt
              mig att tvivla. Lösningen av pensionsfrågan för sångare och dansare
              verkar vara lika avlägsen som på den socialdemokratiska regeringens
              tid, återställande av urholkade anslag eller rimliga uppräkningar
              av alla anslag inom den statliga kulturpolitiken likaså. På den
              punkten har utvecklingen gått åt motsatt håll. Uppräkningen kommer
              att vara historiskt låg nästa år. Regeringen föreslår ynka 0,78
              procent. Det är en siffra som måste jämföras med den genomsnittliga
              löneutvecklingen som under senare år har handlat om ca 3 procent
              per år.
            </seg>
          </u>
          <u>
            <seg>
              När kulturminister Lena Adelsohn Liljeroth fortsätter den förra
              majoritetens det vill säga s, v och mp:s politik blir det positiv
              respons. Då tänker jag närmast på den tredje anställningsformen
              teateralliansen som följs upp av både en dans- och en musikallians.
              När kulturministern också försöker göra någonting för barn och
              unga blir det också positivt. Men jag vill också säga att med
              de här 55 miljonerna blir det precis som i sagan om mästerskräddaren
              som skulle sy en rock det bidde bara en tummetott.
            </seg>
          </u>
          <u>
            <seg>
              Man kan ställa sig frågan: Varför inte mer långsiktighet när
              det gäller barn och unga? Varför vill inte regeringen satsa på
              kommunens kultur- och musikskolor?
            </seg>
          </u>
          <note type="speaker">
            Anf. 276 CECILIA MAGNUSSON (m) replik:
          </note>
          <u>
            <seg>
              Herr talman! Det är alltid lika intressant att höra Siv Holmas
              anföranden här i kammaren. Jag vill ställa en fråga med anledning
              av det som Siv Holma började med och denna mörka bild av kultursektorn
              som jag inte alls delar.
            </seg>
          </u>
          <u>
            <seg>
              Siv Holma sade att kulturen aldrig kan bli självfinansierad.
              Men två tredjedelar av kulturen är självfinansierad! Anser inte
              Siv Holma att även kultursektorn borde kunna få möjligheter till
              större egen finansiering? Eller är inte det acceptabelt för Siv
              Holmas del?
            </seg>
          </u>
          <note type="speaker">
            Anf. 277 SIV HOLMA (v) replik:
          </note>
          <u>
            <seg>
              Herr talman! I grund och botten handlar det ju om vilket demokratiskt
              ansvar man tar för kulturpolitiken. För oss handlar det om att
              kulturen ska vara tillgänglig för alla. Och då menar vi alla,
              inte bara som i dag de som är mest intresserade av kultur och
              som oftast också har ganska goda ekonomiska resurser.
            </seg>
          </u>
          <u>
            <seg>
              Skulle vi överlämna det ekonomiska ansvaret till dem som har
              de tjocka plånböckerna har vi kommit väldigt långt bort från det
              som vi tycker är viktigt, nämligen att slå vakt om demokratin
              och yttrandefriheten. För det är det som det handlar om när man
              har kulturens infrastruktur som skapar ett utrymme för verkligt
              fria kulturyttringar som inte är anpassade till att man ska ha
              sponsorpengar och så vidare.
            </seg>
          </u>
          <note type="speaker">
            Anf. 278 CECILIA MAGNUSSON (m) replik:
          </note>
          <u>
            <seg>
              Herr talman! Under århundradenas utveckling har ju faktiskt mecenater,
              donatorer och andra gjort stora insatser för kulturutvecklingen
              i det här landet. Men det, som så mycket annat, vill tydligen
              Siv Holma förneka.
            </seg>
          </u>
          <u>
            <seg>
              Att dels uppmuntra människor till att kunna leva på det arbete
              de utför som artister, dels ge människor som vill göra en samhällsinsats
              möjlighet att bidra genom att låta konstnärer utvecklas tycker
              jag är väldigt bra.
            </seg>
          </u>
          <u>
            <seg>
              En annan del i Siv Holmas anförande handlade om kritik mot Kulturutredningen.
              Jag tycker att det är anmärkningsvärt när Siv Holma, som ingående
              i referensgruppen, uttrycker det som att förpassas till läktaren.
              Men referensgruppen ska väl vara en aktiv del i det arbete som
              Kulturutredningen ska göra? Vad är Siv Holmas syn på detta?
            </seg>
          </u>
          <note type="speaker">
            Anf. 279 SIV HOLMA (v) replik:
          </note>
          <u>
            <seg>
              Herr talman! Min uppfattning har jag redogjort för i mitt anförande.
              Jag tycker inte att det är experterna som ska berätta för politikerna
              hur den statliga kulturpolitiken ska se ut. Jag tycker inte heller
              att politiker enbart ska vara en referensgrupp. Då har man abdikerat
              som politiker, tycker jag. Jag har en annan uppfattning.
            </seg>
          </u>
          <u>
            <seg>
              Sedan kan jag väl säga så här till Cecilia Magnusson: Jo, jag
              kommer att ställa upp som referensperson, men jag har också deklarerat
              min kritiska hållning till det här sättet att arbeta.
            </seg>
          </u>
          <note type="speaker">
            Anf. 280 LARS-IVAR ERICSON (c) replik:
          </note>
          <u>
            <seg>
              Herr talman! Det var intressant att höra Siv Holmas skildring
              av vägarna in i kulturens underbara värld. Jag funderar dock på
              en sak. Om jag hörde rätt så framställdes det som att all kultur
              ska finansieras via stat, kommun och landsting. Jag undrar om
              inte Siv Holma kan se andra vägar, till exempel att företagen
              skulle kunna sponsra olika kulturella evenemang eller att enskilda
              personer skulle kunna ge bidrag till kulturföreningar och sedan
              få avdragsrätt för detta i sin deklaration.
            </seg>
          </u>
          <note type="speaker">
            Anf. 281 SIV HOLMA (v) replik:
          </note>
          <u>
            <seg>
              Herr talman! Jag har lite svårt att förstå varför man ska gå
              via ett skatteavdrag när man ska stödja kulturens infrastruktur.
              Varför ska man gå den omvägen? Varför kan man inte ta det direkta
              ansvaret och ge kulturen det utrymme som vi vill ha utifrån demokratiska
              skäl och yttrandefrihetsskäl och se till att det fungerar?
            </seg>
          </u>
          <u>
            <seg>
              Har företagen möjlighet att sponsra i dag? Jag brukar säga att
              när det gäller kultursektorn är det egentligen de kulturverksamma
              som i dag sponsrar kulturen mest. Då uppstår frågan om hur man
              ska gå till väga för att det ska bli mer rättvist, att de som
              verkar inom kulturen, alltså de kulturverksamma, också ska tillgodogöra
              sig en rimlig löneutveckling. Det kan man inte göra när man har
              0,78 procent i löneuppräkningar.
            </seg>
          </u>
          <note type="speaker">
            Anf. 282 LARS-IVAR ERICSON (c) replik:
          </note>
          <u>
            <seg>
              Herr talman! För närvarande är det inom EU bara Sverige och Slovakien
              som inte har möjligheten för enskilda personer och för företag
              att göra avdrag om de vill stötta ideella organisationer, till
              exempel kulturföreningar. Jag är väldigt glad över att regeringen
              i budgeten har aviserat att det ska bli en utredning så att också
              vi i Sverige får denna möjlighet att stötta olika ändamål som
              vi känner för.
            </seg>
          </u>
          <note type="speaker">
            Anf. 283 SIV HOLMA (v) replik:
          </note>
          <u>
            <seg>
              Herr talman! Jag har ingenting emot att man ser över skattereglerna
              inom kultursektorn. Däremot tycker jag att man skulle kunna börja
              med att jämställa kulturen med idrotten när det gäller de aktiva.
            </seg>
          </u>
          <u>
            <seg>
              Det finns även ett rättviseperspektiv när det gäller sponsring
              och skatteavdrag. Du måste kunna svara på frågan om vilken kultur
              det är som blir sponsrad. Blir det en kultur för alla eller blir
              det en kultur som är till för dem som ger sponsringspengar? Det
              är viktigt, för vi vill ha en bred kultur som är till för alla.
            </seg>
          </u>
          <note type="speaker">
            Anf. 284 Kulturminister LENA ADELSOHN LILJEROTH (m):
          </note>
          <u>
            <seg>
              Herr talman! Enligt mina noteringar ska vi ha en debatt när det
              gäller kulturbudgeten den 5 december. En del av dessa frågor lämpar
              sig nog bäst där. Men jag tror att flera av mina allianskamrater
              kommer att ta upp en del av de frågor som ni andra har väckt,
              vad gäller både museer och annat.
            </seg>
          </u>
          <u>
            <seg>
              Jag vill bara kort kommentera att politiken måste ligga i fas
              med sin tid, och det vore orimligt om man inte skulle kunna göra
              omprioriteringar utan bara fylla på med nya pengar.
            </seg>
          </u>
          <u>
            <seg>
              Herr talman! Konsten behöver inte vara nyttig. Konsten måste
              få vara konstig. Det var en synpunkt jag fick från förra veckans
              möte när jag tillsammans med näringsminister Maud Olofsson träffade
              representanter från kulturlivet och näringslivet.
            </seg>
          </u>
          <u>
            <seg>
              Visst är konsten fri och bångstyrig och så måste den också få
              vara! Jag tror att vi alla här i salen, trots våra meningsskiljaktigheter,
              kan enas på den punkten. Med den konstnärliga integriteten som
              given utgångspunkt är det ändå vid temat hur kulturpolitiken kan
              samspela med andra politikområden, till exempel näringslivspolitiken,
              som jag tänker uppehålla mig i dag.
            </seg>
          </u>
          <u>
            <seg>
              Med ett ökat samspel är vi alla vinnare kulturskaparna som vill
              leva på sitt konstnärskap, det innovativa näringslivet och alla
              regioner och kommuner som prioriterar jobb och tillväxt. Därför
              var det också intressant att på det seminarium vi deltog i få
              höra om den spetsutbildning i entreprenörskap för kreatörer som
              denna höst ges i Göteborg, Malmö och Stockholm. Det är en utbildning
              som syftar till att ge kreatörer och bland annat design och konst
              bättre förutsättningar att verka. Bakom satsningen står bland
              annat KK-stiftelsen tillsammans med Konstfack, Beckmans designhögskola
              och K 3 vid Malmö högskola. Det är uppenbart att behovet av kunskaper
              på detta område är stort därmed inte sagt att alla kulturskapare
              behöver bli företagare.
            </seg>
          </u>
          <u>
            <seg>
              Herr talman! I dag sker samhällsförändringarna i ett allt snabbare
              tempo. Det låter kanske som en klyscha, men icke desto mindre
              är det sant. Vi har en kunskapsproduktion och en teknikutveckling
              som vi bara för ett årtionde sedan inte hade kunnat drömma om.
            </seg>
          </u>
          <u>
            <seg>
              Konkurrensbilden förändras ständigt. Vi har nya marknader och
              nya flöden av varor och tjänster. Vi har befolkningsomflyttningar
              från landet till städerna, mellan fattiga och rika länder, också
              det i en tidigare oanad utsträckning.
            </seg>
          </u>
          <u>
            <seg>
              Det här påverkar oss, inte minst i Sverige. Våra värderingar
              förändras och omprövas, våra tankemönster och våra livsformer
              likaså. Här menar jag att kulturen och kulturpolitiken spelar
              en oerhört viktig roll. Det är ju genom kulturen vi utvecklar
              vår fantasi, vår empati, vår förståelse för andras villkor och
              inte minst vår motståndskraft. Känner man sig hemma i sin historia
              och i sin kultur utvecklar man också en större förmåga att förstå
              och leva sig in i andras villkor. I grunden är detta en demokratifråga.
            </seg>
          </u>
          <u>
            <seg>
              Ibland betraktas kulturpolitiken som ett avskilt politikområde
              med sina egna mekanismer och med ett visst avstånd till andra
              samhällssektorer, trots skrivningar om det motsatta.
            </seg>
          </u>
          <u>
            <seg>
              Jag vill driva en annan utveckling. Min utgångspunkt är att samtidigt
              som kulturen har sitt eget värde och inte behöver motiveras av
              någon nytta är det bara en styrka om den efterfrågas i andra sammanhang
              i integrationspolitiken, utbildningspolitiken, folkhälsopolitiken,
              miljöpolitiken och näringslivspolitiken.
            </seg>
          </u>
          <u>
            <seg>
              Det finns många positiva exempel på växelverkan mellan kultur
              och näringsliv. Vad vore Smålands utveckling utan glasrike? Vad
              vore bilden av Sverige utomlands utan vår kultur och kulturmiljö?
              Här finns till exempel den nu ett år gamla EU-studien, som bekräftar
              den betydelse som kulturen har för Europas ekonomi och för fler
              jobb i framtiden.
            </seg>
          </u>
          <u>
            <seg>
              Här finns de regionala effekterna som kan illustreras av ett
              annat citat, det av chefen för Kastrups flygplats. Han menar att
              ett områdes attraktivitet definieras inte av dess näringspolitik
              utan av dess kultur. Med andra ord är det ett områdes kultur som
              ger det dess särprägel.
            </seg>
          </u>
          <u>
            <seg>
              Här finns också de mer lokala exemplen som kopplingen mellan
              en teater som Västanå Teater i Sunne i Värmland med dess uppmärksammade
              iscensättningar som konstnärligt kopplas till den värmländska
              berättartraditionen och det omgivande samhället. 20 500 besökare
              kom dit i somras, varav 70 procent kom från områden utanför Värmland.
              Här blir det teaterföreställningarna som gör att även konferensanläggningar
              och restauranger har full beläggning av kunder även under semestertider.
            </seg>
          </u>
          <u>
            <seg>
              Herr talman! Kulturen spelar en viktig roll i den regionala tillväxten.
              Den kan bidra till jobb, attraktivitet och tillväxt. Kommunerna
              och regionerna har ett stort ansvar för att kulturen tas till
              vara i detta sammanhang. Med samtalet som Maud Olofsson och jag
              hade i förra veckan med företrädare för både näringsliv och kulturliv
              ville vi ta del av erfarenheter från olika aktörer.
            </seg>
          </u>
          <u>
            <seg>
              Här kan metoden cultural planning vara en ingång. Metoden handlar
              om att bli bättre på att ta vara på sina särarter i stället för
              att mainstreama, som det heter. Det handlar om att Småland har
              mer att vinna på att utveckla det som är specifikt småländskt
              snarare än att erbjuda en hybrid av något som definierar de större
              städerna.
            </seg>
          </u>
          <u>
            <seg>
              En annan nyckel är att kulturen inte får bli den sista pusselbiten
              i den regionala utvecklingsplanen. Helst, eller snarare, bör den
              även om jag kanske förvånar er nu vara kärnan i det som den övriga
              planeringen utgår ifrån. Ett museum eller ett hantverk kan lyfta
              en trakt lika mycket som en industri eller ett universitet. Det
              är ett spännande förhållningssätt, som öppnar för en verklig mångfald
              av berättelser, som vi fick ta del av på seminariet förra veckan.
            </seg>
          </u>
          <u>
            <seg>
              På samma sätt som kulturlivet ska spegla och kommentera samhällsutvecklingen
              tycker jag att kulturpolitiken också ska vara mer integrerad med,
              och samspela bättre med, politiken inom andra områden. Det gäller
              antingen vi talar om internationalisering, integration av nya
              medborgare, utvecklingen inom miljöområdet eller utbildning och
              forskning eller för den delen om näringslivet.
            </seg>
          </u>
          <u>
            <seg>
              I det sammanhanget vill jag gärna nämna Kulturutredningen med
              vars hjälp vi vill gå vidare och där oppositionens företrädare
              självklart deltar i dialogen och inte från kulisserna.
            </seg>
          </u>
          <u>
            <seg>
              Utredningar uppfattas ibland, med rätta, som ett sätt att inte
              ta ställning eller att skjuta upp nödvändiga beslut. Så är inte
              fallet med Kulturutredningen. Den ska ge stöd i den utveckling
              som pågår och som måste komma. Samhället har förändrats oerhört
              sedan grunderna för dagens kulturpolitik formades i mitten av
              1970-talet. Om kulturen ska växa och utvecklas i en ny tid räcker
              det inte att ängsligt, och ibland nostalgiskt, blicka tillbaka.
              I stället behöver vi en samlad strategi och en genomlysning av
              hela kulturområdet och hur vi som regering och riksdag bäst understöder
              de förändringar och möjligheter som nu öppnas inom kulturlivet.
            </seg>
          </u>
          <u>
            <seg>
              Därför tycker jag att Kulturutredningen är så otroligt spännande.
              Jag hoppas att de förslag och rekommendationer som så småningom
              kommer att ges inte bara ska diskuteras och debatteras utan också
              leda till att vi kan genomföra de förändringar som är nödvändiga,
              förändringar som stärker både kultursektorn och kulturskaparnas
              villkor.
            </seg>
          </u>
          <u>
            <seg>
              Jag vill ge en liten kommentar till den otålighet som det talades
              om. Ja, visst är jag otålig. Det var därför det var så viktigt
              att få i gång arbetsgrupper redan i början, för de förändringar
              som måste ske måste också vara genomtänkta. Jag ser dock inte
              mycket av den otåligheten hos oppositionspartierna i dag.
            </seg>
          </u>
          <note type="speaker">
            Anf. 285 MARGARETA ISRAELSSON (s) replik:
          </note>
          <u>
            <seg>
              Herr talman! Jag vill tacka kulturministern för ett intressant
              anförande.
            </seg>
          </u>
          <u>
            <seg>
              Jag tror att det ligger en hel del i detta att se hur landet
              kan utvecklas och ta till vara kulturen. Vi ser fram emot en sådan
              dialog och kan dela flera av de möjligheter som kulturministern
              pekade på.
            </seg>
          </u>
          <u>
            <seg>
              Låt mig ändå lyfta fram några saker som det skulle vara intressant
              att kulturministern uppehöll sig lite kort vid. Man måste kunna
              göra omprioriteringar, sade kulturministern. Kan vi få några exempel
              på vilka omprioriteringar vi har att vänta oss inför framtiden?
              Var ska medlen försvinna och var ska de satsas? Hur har kulturministern
              och regeringen tänkt sig att administrationen av skolsatsningen
              ska fungera när inga pengar får användas till den? Det känns som
              något slags trolleri som jag inte riktigt förstår mig på.
            </seg>
          </u>
          <note type="speaker">
            Anf. 286 Kulturminister LENA ADELSOHN LILJEROTH (m) replik:
          </note>
          <u>
            <seg>
              Herr talman! En del av de omprioriteringar som sker framgår av
              budgeten. Det gäller bland annat det som vi tycker har vuxit ur
              sin roll, En bok för alla. Däremot främjar vi läsandet. Där finns
              även fortsatt möjligheter, exempelvis genom En bok för alla som
              jag är övertygad om kommer att leva vidare i någon form, att söka
              pengar hos Kulturrådet.
            </seg>
          </u>
          <u>
            <seg>
              Vi har också gjort ett antal omprioriteringar för att kunna stödja
              den omflyttning som nu sker av Riksutställningar och Riksantikvarieämbetet
              till Gotland. Den blir mycket kostsam och kommer också att kosta
              en hel del energi.
            </seg>
          </u>
          <u>
            <seg>
              Vad som sedan kommer vet jag inte, men vi gör, vilket framgår
              av budgeten som vi ska debattera i december, en hel del satsningar.
            </seg>
          </u>
          <u>
            <seg>
              När det gäller skolsatsningen kommer det att finnas medel hos
              Kulturrådet att sköta administrationen av den. Tanken är dock
              att det ska vara en förstärkning av skolornas kulturverksamhet,
              och medlen ska inte gå till administration och byråkrati. Det
              ska bli en injektion.
            </seg>
          </u>
          <note type="speaker">
            Anf. 287 MARGARETA ISRAELSSON (s) replik:
          </note>
          <u>
            <seg>
              Herr talman! Då förstår jag att omprioriteringarna handlade om
              ungefär 7 miljoner, som gäller En bok för alla. Det är vi i så
              fall oense om. Det är ju inte fråga om några stora pengar, och
              därför kunde man tänka sig att en barnboksutgivning fortsatte.
            </seg>
          </u>
          <u>
            <seg>
              Vad gäller Kulturrådet och att det finns extra medel handlar
              det, vad vi kunnat se av budgeten, snarast om att skära ned 11,9
              miljoner, alltså närmare 12 miljoner. Där säger regeringen att
              man inte ska peka ut vad som ska göras. Någonstans måste emellertid
              administrationen kosta. Det betyder att pengar för administrationen
              flyttas från skolsäcken eller från Skapande skola till Kulturrådet.
              Är det korrekt uppfattat?
            </seg>
          </u>
          <note type="speaker">
            Anf. 288 Kulturminister LENA ADELSOHN LILJEROTH (m) replik:
          </note>
          <u>
            <seg>
              Herr talman! Nej, det handlar om extra pengar till Kulturrådet
              för de uppgifter de fått. Det handlar bland annat om att bevaka
              jämställdhetsområdet, om internationaliseringen, om läsfrämjandet
              och om skolsatsningen. Det är inte pengar som tas från något annat.
            </seg>
          </u>
          <note type="speaker">
            Anf. 289 SIV HOLMA (v) replik:
          </note>
          <u>
            <seg>
              Herr talman! Jag börjar med att konstatera att jag delar kulturministerns
              uppfattning om konstens eget värde.
            </seg>
          </u>
          <u>
            <seg>
              Samtidigt som kulturministern talar om vikten av att prioritera
              jobb i hela landet ser vi i budgeten att Föremålsvården i Grängesberg
              och Strömsund blir av med 2 ½ miljon genom ett penndrag. Det innebär
              att 18 tjänster på dessa orter försvinner. Om man nu tycker att
              det är viktigt med jobb i hela landet, även kulturjobb, skulle
              jag gärna vilja veta motiveringen till att dessa arbetshandikappade
              görs arbetslösa. Är inte arbetslinjen för arbetshandikappade också
              viktig att värna?
            </seg>
          </u>
          <note type="speaker">
            Anf. 290 Kulturminister LENA ADELSOHN LILJEROTH (m) replik:
          </note>
          <u>
            <seg>
              Herr talman! Jo, arbetslinjen är absolut värd att värna i hela
              landet.
            </seg>
          </u>
          <u>
            <seg>
              När det handlar om Kiruna nu är vi inne på budgetdebatten och
              det kan vi väl vara, för den kommer säkert att återkomma har vi
              noterat att Föremålsvården i Kiruna under två år har fått 2,5
              miljoner kronor för metallkonservering. Det är ett område som
              inte har fungerat av ett antal olika skäl. Det är också det anslaget
              som vi föreslår ska dras in. Sedan visar det sig att man tydligen
              hos Föremålsvården i Kiruna anser att de här pengarna ska tas
              från ett helt annat konto, det som handlar om kulturarvs-IT. Det
              var inte den tanke som vi hade från departementets sida.
            </seg>
          </u>
          <u>
            <seg>
              Det pågår diskussioner också med stiftelsen där uppe.
            </seg>
          </u>
          <note type="speaker">
            Anf. 291 SIV HOLMA (v) replik:
          </note>
          <u>
            <seg>
              Herr talman! Hade det funnits en dialog innan man gjorde det
              här penndraget tror jag att det hade funnits mycket att vinna,
              speciellt för de arbetshandikappade som även finns i Kiruna. Jag
              tycker inte att svaret är tillfredsställande.
            </seg>
          </u>
          <u>
            <seg>
              Men jag vill passa på att ta upp en fråga om remissförfarandet
              när det gäller En bok för alla. Alla remissvaren, eller i varje
              fall majoriteten, var positiva till att verksamheten skulle vara
              kvar. Om man har tagit reda på hur verksamheten har fungerat vet
              man att den har varit utvecklande. Varför lyssnar man inte på
              remissvaren?
            </seg>
          </u>
          <note type="speaker">
            Anf. 292 Kulturminister LENA ADELSOHN LILJEROTH (m) replik:
          </note>
          <u>
            <seg>
              Herr talman! Kort vad gäller Föremålsvården i Kiruna pågår det
              en diskussion. Den är inte klar än på långa vägar. Vi kan bara
              konstatera att Kiruna är en region som går för högtryck, och där
              finns i princip ingen arbetslöshet.
            </seg>
          </u>
          <u>
            <seg>
              När det handlar om En bok för alla har vi haft en remissrunda.
              Det är alldeles riktigt. Den var en del i ett större projekt som
              handlade om internationalisering, översättningsstöd och ett eventuellt
              litteraturcentrum.
            </seg>
          </u>
          <u>
            <seg>
              Jag har haft interpellationsdebatt med bland andra Margareta
              Israelsson. Och vi ser inget skäl till att man ger 10 statliga
              miljoner till en marknad som fungerar så otroligt väl som bokmarknaden
              nu gör.
            </seg>
          </u>
          <u>
            <seg>
              När det handlar om barnlitteratur, som jag tror att Margareta
              Israelsson var inne på tidigare, gavs det i fjol ut 1 500 titlar.
              Det är alltså ingen brist där. Situationen var en helt annan i
              mitten av 1970-talet. Då var det stora problem med pocketutgivningen
              och även med kvalitetslitteraturen. Så är inte situationen i dag.
              Att vi då väljer att göra en omprioritering är inte särskilt konstigt.
            </seg>
          </u>
          <note>
            Anf. 293 GÖRAN PERSSON i Simrishamn (s) replik:
          </note>
          <u>
            <seg>
              Herr talman! Jag har också en fråga, på tal om otålighet. Jag
              har ställt den tidigare och gräver fortfarande efter svaret. Ministern
              kanske kan räkna ut vad den gäller, nämligen uppdragsarkeologin.
              När jag ställde frågan i våras var det sagt att ett svar troligtvis
              skulle komma under hösten. Jag väntar på det fortfarande. Ministern
              nämner nu näring och kulturmiljö. Det måste väl ändå finnas någon
              färdriktning i det hela. Vad är tanken? Att det är ett åtskiljande
              på gång kan jag förstå. Men gäller detta med statligt bolag, eller
              är det något annat alternativ? Och finns det någon tidsplan eller
              ett svar att ge under kvällen?
            </seg>
          </u>
          <note type="speaker">
            Anf. 294 Kulturminister LENA ADELSOHN LILJEROTH (m) replik:
          </note>
          <u>
            <seg>
              Herr talman! Det finns en skrivning i budgetpropositionen som
              jag inte exakt kan, men den har säkert Göran Persson framför sig.
              Den innebär att frågan om lagen om offentlig upphandling måste
              klaras ut innan en avskiljning kan ske från Riksantikvarieämbetet.
              Det arbetet pågår nu.
            </seg>
          </u>
          <note>
            Anf. 295 GÖRAN PERSSON i Simrishamn (s) replik:
          </note>
          <u>
            <seg>
              Herr talman! Jag förstår att det är lite av en knäckfråga i det
              hela. Men just en tidsplan borde man väl kunna åstadkomma.
            </seg>
          </u>
          <u>
            <seg>
              Jag kan personligen leva med det, men det är givetvis en stor
              och viktig fråga för Riksantikvarieämbetet, som nu också står
              i begrepp att flytta. Men jag tror att man känner en viss frustration
              över att inte veta. Min andra fråga är därför: Hur förs dialogen
              med och informationen till Riksantikvarieämbetet så att de kan
              känna sig trygga i sina beslut?
            </seg>
          </u>
          <note type="speaker">
            Anf. 296 Kulturminister LENA ADELSOHN LILJEROTH (m) replik:
          </note>
          <u>
            <seg>
              Herr talman! Vi har en fortlöpande dialog med riksantikvarien
              och Riksantikvarieämbetet. Det är, som Göran Persson säger, en
              mycket prekär situation för Riksantikvarieämbetet. De har ju den
              förestående flytten, och det har visat sig att många väljer att
              inte följa med. Det handlar bland annat om konserveringsavdelningen.
            </seg>
          </u>
          <u>
            <seg>
              Det är många frågor som måste lösas med Riksantikvarieämbetet,
              och den här frågan är en av dem. Jag kan säga att vi har rätt
              mycket på gång på departementet. Det är inte så att vi sitter
              och rullar tummarna. Det är många frågor som ska lösas och mycket
              som ska ske framöver.
            </seg>
          </u>
          <u>
            <seg>
              Det hade varit glädjande om jag hade kunnat säga att vi kommer
              att lösa frågan om uppdragsarkeologin under hösten. Det kommer
              vi inte att klara, bland annat därför att frågan om lagen om offentlig
              upphandling har kommit in som en komplicerande faktor. Men arbetet
              pågår, och det är ett löfte att vi inte gör något för att sinka
              frågan, utan vi jobbar på så fort vi kan.
            </seg>
          </u>
          <note type="speaker">
            Anf. 297 SOLVEIG TERNSTRÖM (c):
          </note>
          <u>
            <seg>
              Herr talman! Jag är väldigt glad, för någonting händer i Sverige
              just nu. Mitt i all sorg och bedrövelse som vi varit med om händer
              det nu någonting. Nu har man äntligen börjat förstå att kultur
              inte bara är roligt, underhållande och kunskapsbildande utan att
              kultur också har en läkande effekt. Det strömmar in fler och fler
              bevis, till och med vetenskapliga bevis, på att den har en läkande
              effekt som kan vara lika verkningsfull som den traditionella skolmedicinen
              och utan bieffekter.
            </seg>
          </u>
          <u>
            <seg>
              Jag fick själv uppleva några av de goda resultaten när jag för
              en tid sedan gjorde en resa i Sverige och besökte över 50 äldreboenden
              och mötte de äldre brukarna, personal och anhöriga.
            </seg>
          </u>
          <u>
            <seg>
              Många problem var det, och de blev synliggjorda för mig. Men
              på några ställen hade något positivt hänt. Kommunen hade börjat
              samarbeta med kulturarbetare som i sin tur tillsammans med den
              ordinarie personalen hade lagt upp ett kulturprogram för de gamla.
              Det blev ett strålande resultat. Medicinerna hade minskat till
              hälften och naturligtvis också de svåra biverkningarna.
            </seg>
          </u>
          <u>
            <seg>
              Bland annat var jag på ett äldreboende i Nässjö i Småland. Jag
              tror att jag aldrig har träffat ett gladare gäng, för där fanns
              sången, musiken, berättelserna, gestaltningen, poesin, blommorna
              och den doftande maten. Det var inga aluminiumaskar från något
              avlägset centralkök där inte!
            </seg>
          </u>
          <u>
            <seg>
              Det går faktiskt att bli gammal och till och med sjuk om man
              får sjunga och dansa, även om man sitter i en rullstol och är
              blind. Jag har faktiskt sett detta. Och det går att vara psykiskt
              handikappad om man får dra i gång på elgitarren eller spela på
              en luta som är byggd för en demenssjuk med inkrökta händer. Jag
              har sett det.
            </seg>
          </u>
          <u>
            <seg>
              Ja men visst, de flesta har nu börjat förstå hur betydelsefull
              kultur och hälsa är, kultur i vården, och även för sjukskrivna
              personer som behöver rehabilitering för att kunna jobba igen.
              Man kan kanske till och med få recept på kultur, recept på att
              sjunga opera. Det kanske inte är så vansinnigt. Jag känner till
              en kvinna som var helt invalidiserad av ledvärk, men hon blev
              bra när hon började spela teater. Hon spelade Klytaimnestra i
              Orestien.
            </seg>
          </u>
          <u>
            <seg>
              Kultur i vården fantastiskt! Men vad säger då politikerna? Vad
              säger myndigheterna, departementen, regeringen, kulturministern,
              kommunen? Jag ska då gå tillbaka till Nässjö igen.
            </seg>
          </u>
          <u>
            <seg>
              Plötsligt, efter detta fantastiska projekt, blev det en ny socialchef
              i Nässjö kommun, och det skulle sparas pengar. Då åkte de gamlas
              framgångsrika kulturprojekt ut, det som de gamla levde för och
              som hade varit ett sådant lyckokast. Varför? Jo, det var det enda
              som man kunde spara pengar på, för det fanns nämligen ingen lag
              på att det skulle finnas.
            </seg>
          </u>
          <u>
            <seg>
              I maj månad 2007 kom ett meddelande från EU om en europeisk agenda
              för kultur i en alltmer globaliserad värld. Där stod bland annat:
              att främja kulturen som en drivkraft för kreativitet, för tillväxt
              och sysselsättning, att utveckla kreativa partnerskap mellan kultursektorn
              och andra sektorer.
            </seg>
          </u>
          <u>
            <seg>
              Herr talman! Detta tror jag på. Jag tror nämligen att det går
              att bygga en enorm, mäktig bro mellan till exempel den kulturella
              sektorn och den sociala sektorn. Och jag är alldeles övertygad
              om att i den korsbefruktningen finns de nya jobben, till och med
              de nya småföretagen, de nya sociala kulturföretagen. Det finns
              många entreprenörer, kreatörer och framför allt kvinnor som stampar
              i farstun och vill sätta i gång. Då måste också broar till närings-
              och finanssektorn byggas, eller hur?
            </seg>
          </u>
          <u>
            <seg>
              Det är dags att handla och få in kultur och hälsa i samhällsekonomin.
              Det blir en ny bransch, nya jobb, nya arbetsgivare och friskare
              människor.
            </seg>
          </u>
          <note type="speaker">
            Anf. 298 ANNE LUDVIGSSON (s) replik:
          </note>
          <u>
            <seg>
              Herr talman! Att kulturen har en läkande effekt kan vi alla instämma
              i. Det glädjande är att det är fler och fler resultat som också
              visar på detta.
            </seg>
          </u>
          <u>
            <seg>
              Men om vi ska kunna nå målet att använda kulturens läkande effekt
              måste vi också ha hela och friska kulturarbetare. Vi har i dag
              mycket kunniga och välutbildade kulturarbetare, men under den
              senaste tiden och med din regerings förändringar när det gäller
              a-kassa och arbetsvillkor på arbetsmarknaden för kulturarbetare,
              Solveig, ser vi att det blir svårare och svårare för kulturarbetarna
              att verka. Och precis som för oss alla andra i arbetslivet blir
              kulturarbetarna sjuka när det blir svårigheter, stresseffekter
              och annat.
            </seg>
          </u>
          <u>
            <seg>
              Hur vill Solveig och regeringen lösa det så att alla kulturarbetare
              får vara friska och göra det som vi vill?
            </seg>
          </u>
          <note type="speaker">
            Anf. 299 SOLVEIG TERNSTRÖM (c) replik:
          </note>
          <u>
            <seg>
              Herr talman! Detta är något nytt. Det har inte prövats förr i
              egentlig mening, utan det har bara varit ett försöksprojekt.
            </seg>
          </u>
          <u>
            <seg>
              Men just detta att det kan bli nya jobb för kulturarbetarna är
              det intressanta, och då behöver de inte ha a-kassa. Det har hela
              tiden varit problemet för kulturarbetare. Jag känner till det.
              Jag känner många som har gått på a-kassa och har känt en stor
              skam över att behöva göra det. Men här skulle man alltså kunna
              börja skapa nya jobb i vården. Det är mitt svar i dag.
            </seg>
          </u>
          <note type="speaker">
            Anf. 300 ANNE LUDVIGSSON (s) replik:
          </note>
          <u>
            <seg>
              Herr talman! Detta är mycket intressant. Frågetecken börjar rada
              upp sig i och med Solveigs svar.
            </seg>
          </u>
          <u>
            <seg>
              Jag delar uppfattningen att vi vill ha alla kulturarbetare i
              arbete. Men som det ser ut och som läget är i kommuner och landsting
              på kulturområdet ser jag inte så stora möjligheter för dem att
              jobba på det sätt som Solveig tänker sig och vill. Men det kanske
              kommer nya vindar i regeringen i och med Solveigs tankar så att
              alla dessa kulturarbetare också kan arbeta inom till exempel vården.
              Eller är det så att de ska jobba som vårdare och ägna sig åt kultur
              i arbetet på ledig tid?
            </seg>
          </u>
          <note type="speaker">
            Anf. 301 SOLVEIG TERNSTRÖM (c) replik:
          </note>
          <u>
            <seg>
              Herr talman! Detta är mycket nytt. Som det är nu har vi ännu
              inte sett något av detta. Försöket i Nässjö var ett exempel.
            </seg>
          </u>
          <u>
            <seg>
              Vi har talat om konstnärer, och de som är i den konstnärliga
              sektorn är en typ. Men det finns massor av andra kulturarbetare
              som hemskt gärna skulle vilja gå in i den vårdande delen. Jag
              har undersökt detta. Det gäller kanske framför allt kulturarbetare
              som känner att detta är för svårt att hålla på med men ändå vill
              göra något som har med kultur att göra. Där tror jag att vi kan
              hitta många kulturvårdare. Man måste kunna både den vårdande delen
              och den kulturella, skapande delen.
            </seg>
          </u>
          <u>
            <seg>
              Det var det som var så fantastiskt med projektet i Nässjö. Där
              fanns det två stycken fantastiska kvinnor som arbetade med detta.
              De var så begåvade att det inte var klokt, samtidigt som de hade
              den vårdande känslan.
            </seg>
          </u>
          <note type="speaker">
            Anf. 302 SIV HOLMA (v) replik:
          </note>
          <u>
            <seg>
              Herr talman! Kultur inom äldreomsorgen är oerhört viktigt. Det
              kan betyda att de äldre kan aktiveras att behålla minnet längre.
              Då tänker jag också på de nationella minoriteterna. Jag vet att
              Solveig Ternströms hjärta klappar särskilt för en av dem, nämligen
              tornedalingarna. Och man vet att det första språket är det sista
              som försvinner. Där betyder kulturen mycket.
            </seg>
          </u>
          <u>
            <seg>
              Men jag förstår inte riktigt detta med hur man ska finansiera
              det. Varför är det så viktigt att inte ta ansvaret för att betala
              för vad detta kostar? Vi har inte samma resonemang när vi till
              exempel diskuterar hur vi ska finansiera polisverksamhet. Är inte
              kulturen lika viktig som att vi har poliser? Då behövs det att
              man har tillräckliga ekonomiska medel på kommunal nivå också.
            </seg>
          </u>
          <note type="speaker">
            Anf. 303 SOLVEIG TERNSTRÖM (c) replik:
          </note>
          <u>
            <seg>
              Herr talman! Jag håller med Siv Holma om att det absolut är minst
              lika viktigt med kultur som med poliser. Kulturen är det viktigaste
              vi har. Den genomsyrar hela samhället. Genom den får vi så att
              säga en attityd till det rätta. Kulturen är hur viktig som helst.
            </seg>
          </u>
          <u>
            <seg>
              Många ser kultur som en liten lyxsak, som marsipanrosen på tårtan.
              Det är alldeles fel. Den genomsyrar allting. Och jag menar att
              den offentliga sektorn, konsten och pengarna naturligtvis ska
              finnas. Men jag tror att i den vårdande delen skulle kulturen
              kunna få en fantastisk genomslagskraft i hela samhället. Då skulle
              man förstå att den har en ännu större betydelse än att bara titta
              på konst eller att uppleva den, för man är själv med och har den
              läkande delen.
            </seg>
          </u>
          <note type="speaker">
            Anf. 304 SIV HOLMA (v) replik:
          </note>
          <u>
            <seg>
              Herr talman! Jag håller med om att skapande kultur är oerhört
              viktig för alla, äldre som unga. Kultur inom äldreomsorgen har
              funnits, inte bara i Nässjö, jag har hört talas om detta långt
              tidigare.
            </seg>
          </u>
          <u>
            <seg>
              Men det stora avbräcket i sammanhanget var när vi hade den statsfinansiella
              krisen under 90-talet. Vad var det man strök först? Det var kulturen,
              precis som Solveig Ternström sade i sitt anförande.
            </seg>
          </u>
          <u>
            <seg>
              Jag blir därför orolig att talet om de kompletterande finansieringarna
              är ett sätt att krypa undan sitt ansvar i både riksdag, regering
              och ute i landet.
            </seg>
          </u>
          <note type="speaker">
            Anf. 305 SOLVEIG TERNSTRÖM (c) replik:
          </note>
          <u>
            <seg>
              Herr talman! Jag tror inte det. Jag tror tvärtom. Den kompletterande
              småföretagsamheten skulle kunna stärka kulturlivet i mycket hög
              grad. Jag tror att man kan få en stolthet över att man kan bygga
              kultur på nya sätt och inte i förstenade former som det lätt kan
              bli om det bara är offentlig sektor. Det är min övertygelse.
            </seg>
          </u>
          <note>
            Anf. 306 CECILIA WIKSTRÖM i Uppsala (fp):
          </note>
          <u>
            <seg>
              Herr talman! Jag vill börja med att instämma i det mesta som
              kulturministern har anfört. Jag vill också passa på att ta tillfället
              i akt att tacka alla kolleger i kulturutskottet för ett fint samarbete.
            </seg>
          </u>
          <u>
            <seg>
              I dag har vi allmänpolitisk debatt. Budgetdebatten kommer den
              5 december, tror jag, och då ska vi gå in i siffror och detaljer.
              I dag tycker jag att vi ska ägna oss åt en övergripande ideologisk
              debatt eller ett samtal om kulturpolitik och politikområdets villkor.
            </seg>
          </u>
          <u>
            <seg>
              Som mitt bidrag vill jag delge er en berättelse som utspelar
              sig i mitten av 90-talet. Jag var på den tiden präst i Gimo.
            </seg>
          </u>
          <u>
            <seg>
              Under en kort period kom flyktingar i hundratal till den lilla
              bruksorten från ett Jugoslavien i sönderfall och krig. En ung
              man som jag mötte har jag aldrig glömt. Ur hans ögon strömmade
              sorg och förtvivlan. Han räckte mig ett papper på vilket det stod:
              etnisk rensning. Detta var 50 år efter andra världskrigets slut.
            </seg>
          </u>
          <u>
            <seg>
              I mannens hemstad Sarajevo hade kriget förstört precis allting.
              Det var brist på mat och medicin. Skolor och sjukhus fungerade
              bara delvis. Det fanns en enda samhällelig institution som var
              starkare än före krigets utbrott. Det var teatern.
            </seg>
          </u>
          <u>
            <seg>
              Sarajevos krigsteater spelade varje dag som aldrig förr. Varför?
              Vilka var drivkrafterna? Den frågan sysselsatte mig i tio år.
              Svaret fick jag i våras över en lunch med Jasenko Selimovic, i
              dag chef för Radioteatern. När jag berättade vad jag hade varit
              med om, svarade han med låg röst: Jag var där. Jag spelade teater
              oupphörligt. Så förmedlade han till mig vad det var som gjorde
              teatern så stark i en tid av kaos och misär.
            </seg>
          </u>
          <u>
            <seg>
              Jag citerar honom nästan: Vi ville vara en motkraft mot det som
              förråar människan i krig. I det primitiva letandet efter mat och
              tak över huvudet behövdes andra bilder, bilder för att förmedla
              hopp och intellektuellt motstånd.
            </seg>
          </u>
          <u>
            <seg>
              Andemeningen i det han sade var att de spelade teater för livets
              skull, för att trotsa kriget och dödandet, för att ge hopp till
              människor.
            </seg>
          </u>
          <u>
            <seg>
              Efter en kort stund kom vi överens om att detta är kulturens
              uppgift också för oss som lever i en demokrati som har åtnjutit
              fred i snart 200 år. I Sverige i dag handlar det om att ge en
              annan typ av motstånd, ett motstånd mot förenkling, stereotyper,
              ytlighet och historielöshet. Det handlar om att visa på vägar
              till fördjupning, mognad, mänskligt växande och reflexion.
            </seg>
          </u>
          <u>
            <seg>
              I dag vill jag slå fast i kammaren att kulturen är och förblir
              ett liberalt åtagande. För oss som är liberaler handlar det om
              att värna kulturens frihet och oberoende, att skapa förutsättningar
              för ett starkt kulturliv i hela vårt avlånga land och att tillhandahålla
              ett kulturutbud för kvinnor och män, för friska och sjuka, för
              barn och gamla överallt i vårt land. Detta är alliansens utgångspunkt
              för kulturpolitiken.
            </seg>
          </u>
          <u>
            <seg>
              Vi vet att kulturen kan spela en viktig roll, inte minst i skolan.
              Därför måste skolan prioritera kulturen också i undervisningen.
              Ett första steg mot detta genomför regeringen nu genom en satsning
              på kultur i skolan. Det är inte ett litet steg. Det är ett paradigmskifte
              i svensk skol- och kulturpolitik.
            </seg>
          </u>
          <u>
            <seg>
              Det är ett litet steg, skulle man kunna säga om man tycker att
              pengarna ska räcka till hela förskolan, grundskolan och gymnasieskolan.
              Men det är ett paradigmskifte eftersom varje unge på högstadiet
              kommer att få möta professionell kultur inom reguljär undervisning.
            </seg>
          </u>
          <u>
            <seg>
              Det är en rättvisefråga eftersom satsningen når alla barn oberoende
              av hemförhållanden och tidigare kulturvanor.
            </seg>
          </u>
          <u>
            <seg>
              Vi välkomnar att regeringen nu också har aviserat en litteraturpolitisk
              översyn. Boken har fått ett stort uppsving under det senaste året.
              Det har blivit accepterat att tycka om och läsa böcker. Det har
              till och med blivit accepterat att ge ut klassikerserier.
            </seg>
          </u>
          <u>
            <seg>
              Annat var det förra sommaren. Jag hade fått nog av att se hur
              läsning blivit sällsynt bland skolelever och tyckte att det var
              dags att skolan skulle titta på att genomföra en kanon. Därav
              blev inget. Jag blev uthängd i medierna och tillmättes de mest
              groteska tillmälen.
            </seg>
          </u>
          <u>
            <seg>
              Men debattmotståndarna har lugnat ned sig. Nu betraktas inte
              längre kvalitetslitteratur som något dammigt eller förlegat. Över
              30 bokförlag ger i år ut klassikerna på nytt. Vem har missat Expressens
              kanon satsningen på att sälja 30 av världens främsta boktitlar
              i vacker utgåva tillsammans med tidningen en varje vecka?
            </seg>
          </u>
          <u>
            <seg>
              Nu är det legitimt för skönlitteratur igen. Jag tycker att det
              är en liberal seger. Bildningen måste uppvärderas i vårt samhälle.
            </seg>
          </u>
          <u>
            <seg>
              Nu handlar det om att göra kulturarvet tillgängligt. Alliansen
              anslår 90 miljoner till kulturarvet i form av den kyrkoantikvariska
              ersättningen.
            </seg>
          </u>
          <u>
            <seg>
              Vad är det som gör att Vänsterpartiet håller fast vid beröringsångest
              med allt som handlar om kyrkor, andlighet och kulturarv och i
              en fullständigt orealistisk budgetsatsning med över 70 miljoner
              vill strypa 10 miljoner i anslag till trossamfunden? Det tycker
              jag är en skandal.
            </seg>
          </u>
          <note type="speaker">
            Anf. 307 SIV HOLMA (v) replik:
          </note>
          <u>
            <seg>
              Herr talman! Den fråga som Cecilia ställde till mig kommer jag
              att svara på i budgetdebatten.
            </seg>
          </u>
          <u>
            <seg>
              Cecilia Wikström talar om paradigmskifte när de 55 miljonerna
              för Skapande skola kommer. Hur kan man på det sättet osynliggöra
              det arbete som kultur- och musikskolorna har gjort i flera decennier?
              Det brukar i mina kretsar kallas för härskarteknik, detta sätt
              att osynliggöra det fantastiska arbete som jag också fick ta del
              av när jag var i tioårsåldern och fick lära mig spela ett musikinstrument.
            </seg>
          </u>
          <u>
            <seg>
              Om en elev i Karesuando ska åka till Kiruna det är 18 mil räcker
              inte 175 kronor ens för att komma till Kiruna och ta del av någon
              form av kultur.
            </seg>
          </u>
          <note>
            Anf. 308 CECILIA WIKSTRÖM i Uppsala (fp) replik:
          </note>
          <u>
            <seg>
              Herr talman! Det är ett paradigmskifte därför att det hittills
              inte har varit möjligt att över huvud taget uppleva kultur inom
              reguljär skolundervisning. Den kommunala musikskolan och kulturskolan
              är fortfarande frivillig, vilket innebär att det är de barn som
              har föräldrar som ställer dem i kö, som hyr instrument och satsar
              pengar på att köpa noter som får del av detta.
            </seg>
          </u>
          <u>
            <seg>
              Jag var ett sådant barn. Jag lärde mig tre instrument. Jag har
              spelat dem sedan jag var sex år och gör det än i denna dag. Jag
              vill inte på något sätt undervärdera den kommunala musikskolan.
              Jag är en produkt av den skolan. Den har tagit mig hit och till
              andra delar världen. Men jag vill slå fast att kultur i skolan
              är något som ska nå alla barn. Jag vidhåller att det är ett paradigmskifte.
            </seg>
          </u>
          <u>
            <seg>
              Vi går vidare. Vi säger att vi ska genomlysa litteraturens ställning
              i skolan. När gjorde en socialdemokratisk regering det?
            </seg>
          </u>
          <note type="speaker">
            Anf. 309 SIV HOLMA (v) replik:
          </note>
          <u>
            <seg>
              Herr talman! Den socialdemokratiska regeringen får ta ansvar
              för vad den har gjort. Jag upplever att det de har gjort hittills
              har varit mycket mer än de 175 kronor per elev som Cecilia Wikström
              vill kalla för ett paradigmskifte.
            </seg>
          </u>
          <u>
            <seg>
              Till saken hör att om jag inte är alldeles fel underrättad har
              Skolverket hållit på med sådant här arbete i kanske femtio år.
              Så det är ingenting nytt under solen.
            </seg>
          </u>
          <u>
            <seg>
              Det hade varit bättre att göra kultur- och musikskolan tillgänglig
              för alla. För mig, och kanske för dig, var den faktiskt gratis
              eftersom vi var i Norrbotten.
            </seg>
          </u>
          <note>
            Anf. 310 CECILIA WIKSTRÖM i Uppsala (fp) replik:
          </note>
          <u>
            <seg>
              Herr talman! Det finns nya faktauppgifter som visar att var tredje
              22-åring i Sverige uppger att de aldrig har hört levande musik
              spelas för dem i real tid. Man har perfekt mottagning via Ipod,
              datorer och perfekta cd-skivor, men man har inte fått uppleva
              musik spelad här och nu. Det är en tragedi, ingenting annat.
            </seg>
          </u>
          <u>
            <seg>
              Med den här satsningen kan alla skolor i Norrbotten beställa
              ett turnerande teatersällskap eller en orkester och på så sätt
              kommer instrumentalister att kunna komma till Karesuando. Själv
              kan jag erbjuda mig att åka dit alldeles gratis och franko. Jag
              tar gärna med mig en kollega.
            </seg>
          </u>
          <u>
            <seg>
              Det är klart att det ska vara möjligt, men det krävs en satsning.
              175 kronor per barn är ingen liten satsning. Man kan få mycket
              kultur för de pengarna.
            </seg>
          </u>
          <note type="speaker">
            Anf. 311 MARGARETA ISRAELSSON (s) replik:
          </note>
          <u>
            <seg>
              Herr talman! Låt mig börja med att gratulera Cecilia Wikström
              till framgångarna på Folkpartiets landsmöte när det gällde fri
              entré till de statliga museerna. Jag hörde inte något om det här,
              men det är glädjande att vi nu är flera som kämpar för den goda
              saken.
            </seg>
          </u>
          <u>
            <seg>
              Jag vill ställa en fråga till Cecilia Wikström som representant
              för Folkpartiet.
            </seg>
          </u>
          <u>
            <seg>
              Folkpartiet talar ju väldigt mycket om kunskap i skolan och att
              det ska finnas kompetens hos lärarna. När det handlar om kultur
              hör jag väldigt lite talas om de estetiska ämnena. Varför denna
              tystnad?
            </seg>
          </u>
          <u>
            <seg>
              Jag tror att vi är många som har upplevt levande musik i skolan
              eftersom vi har fått höra den i musikundervisningen.
            </seg>
          </u>
          <u>
            <seg>
              Jag tycker att det skulle vara klädsamt om Folkpartiet också
              kunde tala någonting om de estetiska ämnena och om betydelsen
              av välutbildade musiklärare, bildlärare och idrottslärare, som
              också undervisar i dans. Varför måste det komma någon annan till
              skolan även när det handlar om kultur i skolan?
            </seg>
          </u>
          <u>
            <seg>
              När vi talar om ett kulturprojekt handlar det om samverkan mellan
              skola och kulturliv.
            </seg>
          </u>
          <note>
            Anf. 312 CECILIA WIKSTRÖM i Uppsala (fp) replik:
          </note>
          <u>
            <seg>
              Herr talman! Det här är en underbar fråga som jag vill tacka
              Margareta Israelsson för. Jag vill bara rekommendera läsning av
              Folkpartiets idéprogram som lades fram vid landsmötet och som
              heter Kulturen lyfter Sverige . Där finns punkt efter punkt av
              kompetensutveckling för lärare i just estetiska ämnen, punkt efter
              punkt av hur man så att säga lyfter lärarkompetensen och hur lärarlyftet
              också ska kunna handla om musik, bild, teater, form och vad man
              vill. Det är den ena satsningen.
            </seg>
          </u>
          <u>
            <seg>
              För övrigt vill jag säga att Folkpartiets landsmöte inte i programmet
              lyfte fram frågan om fri entré på de statliga museerna. Det gjordes
              i enskilda motioner. Och jag hade inte personligen en sådan motion.
              Nu blev det Folkpartiets landsmötes beslut att successivt verka
              för att detta ska genomföras i Sverige. Personligen tycker jag
              att det vore väldigt bra. Och jag har sagt förut alla vet det
              att jag tycker att det var en bra reform. Man fick mycket kultur
              för förhållandevis lite pengar.
            </seg>
          </u>
          <u>
            <seg>
              Men jag kan försäkra Margareta Israelsson att droppen urholkar
              stenen inte genom sin kraft utan genom att ständigt falla.
            </seg>
          </u>
          <note type="speaker">
            Anf. 313 MARGARETA ISRAELSSON (s) replik:
          </note>
          <u>
            <seg>
              Herr talman! Detta kulturpolitiska program låter bra. Om jag
              får följa upp Siv Holmas elever i Karesuando låter det som att
              de får en musiklärare i stället för Cecilia Wikströms besök. Men
              det kan finnas möjlighet till samtal ändå.
            </seg>
          </u>
          <u>
            <seg>
              Jag hoppas väldigt mycket på en fortsatt diskussion om hur de
              estetiska ämnena ska lyftas fram i skolan. Det ser jag fram emot.
            </seg>
          </u>
          <note>
            Anf. 314 CECILIA WIKSTRÖM i Uppsala (fp) replik:
          </note>
          <u>
            <seg>
              Herr talman! Det var egentligen inte någon fråga i detta, utan
              vi konstaterar att vi ser lite olika på vissa saker inom alliansen.
              Jag vill ta tillfället i akt att säga att det är varje partis
              skyldighet och ansvar att förnya det egna partiets ställningstaganden,
              att jobba vidare och att så småningom hitta samförståndslösningar.
              Jag är övertygad om att det kommer, även om jag i dag inte hyser
              någon förhoppning om att det ska ske inom ett år, men kanske innan
              mandatperioden är slut, vem vet. Det står skrivet i stjärnorna,
              men det är mot stjärnorna som vi ska sikta.
            </seg>
          </u>
          <note type="speaker">
            Anf. 315 LEIF PETTERSSON (s):
          </note>
          <u>
            <seg>
              Herr talman! Svensk film har under många år utvecklats på ett
              mycket positivt sätt. Produktionen av ny film har visserligen
              dragits med vissa ekonomiska problem, men bredden och det konstnärliga
              innehållet imponerar. Det gör att svensk film också uppmärksammas
              internationellt, nu senast Roy Anderssons De levande . Filmskapandet
              har varit och är en stor tillgång för Sverige.
            </seg>
          </u>
          <u>
            <seg>
              Men svensk film är hotad, och hotet kommer från ett för många
              oväntat håll, nämligen från de inhemska aktörerna. När Svensk
              Filmindustri under sommaren nådde sitt mål att ta över Astoriabiograferna
              skapade man en monopolliknande ställning. SF har nu 80 procent
              av svensk biografmarknad i stort och 97 procent av biograferna
              i storstäderna. Detta är helt unikt internationellt. Inte i något
              annat europeiskt land hittar vi en liknande situation.
            </seg>
          </u>
          <u>
            <seg>
              Varför är då detta ett hot mot svensk film? Det är framför allt
              därför att SF kommer att få en totalt dominerande roll även när
              det gäller distributionen av film. Det blir en helt dominerande
              aktör som avgör vad som är gångbart och som därför tas upp på
              repertoaren. De få konkurrenter som finns kommer i stället att
              få kämpa med monopolet om att över huvud taget få färska filmkopior,
              och de filmer som SF inte visar går knappast upp alls på landets
              biografer. Risken är stor att svensk kvalitetsfilm hamnar i strykklass.
            </seg>
          </u>
          <u>
            <seg>
              De folkrörelsedrivna och fristående privata biografer som finns
              i landet kommer att få stora svårigheter att överleva om inget
              görs. Det gör att svensk film som trots vissa internationella
              framgångar framför allt visas i Sverige för svensk publik får
              svårare att nå ut. Den i dag nedåtgående spiralen förstärks. Ekonomin
              i filmbranschen urholkas ytterligare, och Filminstitutets stöd
              räcker till allt färre filmer. De filmer som produceras utan stöd
              av Filminstitutet, så kallad oberoende film, får naturligtvis
              än svårare att göra sig gällande.
            </seg>
          </u>
          <u>
            <seg>
              I det här läget krävs politisk analys och politiska initiativ.
              Analysen att monopolet är skadligt för konkurrensen och därmed
              för mångfalden är inte särskilt svår att göra. Den regering som
              vi har i dag har på många andra områden uttalat sig mycket kritiskt
              mot monopol. Varför är man så tyst på detta område?
            </seg>
          </u>
          <u>
            <seg>
              Vad kan då göras? Som jag ser det måste de få konkurrenter till
              SF som finns kvar ges förutsättningar att långsiktigt finnas kvar
              på marknaden, inte genom driftbidrag men däremot genom ett stöd
              till den nödvändiga teknikövergång till digital visningsteknik
              som redan har startat.
            </seg>
          </u>
          <u>
            <seg>
              En enig riksdag ansåg i maj 2006 att just denna teknikövergång
              var värd att stödja och gav regeringen i uppdrag att arbeta med
              det. Filminstitutet fick därefter regeringens uppdrag att ta fram
              förslag i frågan. Uppdraget är fullgjort, och dessutom har SFI
              på den nya regeringens uppdrag lämnat ett förslag på hur detta
              skulle kunna starta genom stöd till investeringar i digital biografteknik,
              och då riktat till de mindre biograferna utanför storstäderna.
              Filminstitutet, och även SF, är helt på det klara med att SF klarar
              detta helt på egen hand. Man behöver inget stöd för denna övergång.
              Men det klarar inte SF:s konkurrenter. De behöver stödet. Utan
              ett samhällsstöd till investeringen är risken mycket stor att
              det inom några år finns endast biografer i de större städerna
              i varje län, på de platser där SF har sina anläggningar.
            </seg>
          </u>
          <u>
            <seg>
              Är detta scenario realistiskt, eller är det bara någon sorts
              skräckbild? Enligt min mening är det i allra högsta grad realistiskt.
              Det räcker med att göra en utblick i vår närmaste omvärld för
              att förstå sambandet och allvaret i situationen. I Norge kommer
              man under 2008 att digitalisera alla drygt 400 biografer. I Storbritannien
              och Belgien investeras det stort i ny teknik, likaså i USA. Det
              kommer att ha det goda med sig att priset på projektorer och kringutrustning
              går ned. Men det innebär också att de som inte hoppar på tåget
              nu kommer att tvingas slå igen. Det är min och många andra bedömares
              bestämda uppfattning att svenska SF bara väntar på att digitaliseringen
              ska ta fart. Då sätter även de i gång med den följden att deras
              konkurrenter inte har en chans att hänga med. Herr talman! Det
              scenario som jag just har tecknat blir då verkligt.
            </seg>
          </u>
          <u>
            <seg>
              Jag vill slå fast att film är bäst på bio och att det ska vara
              möjligt att gå på bio i hela landet. För att det även i framtiden
              ska vara möjligt måste regeringen nu snarast ta fram Filminstitutets
              förslag ur byrålådan och därmed starta investeringen i ny digital
              biografteknik. Det är inte bara ett stöd till biografstrukturen
              utan också en viktig förutsättning för svensk filmproduktion i
              framtiden.
            </seg>
          </u>
          <u>
            <seg>
              Sedan kan man med denna digitala teknik göra mycket annat. Man
              kan visa så mycket mer, till exempel opera direkt från Metropolitan
              i New York, teater direkt från Dramaten ni har fått inbjudan till
              de digitala visningarna runt om i landet direkt från Dramaten
              författaraftnar från Spånga, idrottsevenemang från Peking, Liechtenstein
              eller kanske Osaka. Det är bara några exempel på vad tekniken
              ger för möjligheter.
            </seg>
          </u>
          <u>
            <seg>
              Rätt använda och med rätt stöd till investeringar kan kultur
              och andra evenemang nå en mycket stor del av vårt land. Det kommer
              att berika kulturlivet och därmed människors vardag. Jag förväntar
              mig att regeringen snarast tar initiativ i denna fråga.
            </seg>
          </u>
          <note>
            I detta anförande instämde Siv Holma (v).
          </note>
          <note type="speaker">
            Anf. 316 HANS WALLMARK (m) replik:
          </note>
          <u>
            <seg>
              Herr talman! Jag tycker att Leif Pettersson förde ett rätt intressant
              resonemang. Det var just ett resonemang eftersom det var både
              för- och nackdelar. Jag tycker att det som Leif Pettersson gör
              är glädjande, nämligen att peka på digitalbions möjligheter. Jag
              tror att vi båda är ett svar på spåren när det gäller hur svensk
              filmbransch förändras.
            </seg>
          </u>
          <u>
            <seg>
              Jag tror också att det är viktigt att tänka på att även om det
              nu är en väldigt dominerande aktör som vi har i Sverige i form
              av SF är också SF en dominerande finansiär av det filmavtal som
              vi har, så att pengarna som går till svensk film via filmavtalet
              där privata aktörer och staten bidrar med pengar kommer från båda
              källorna.
            </seg>
          </u>
          <u>
            <seg>
              Folkets Hus och Parker är en av de stora fina aktörerna när det
              gäller digitalbio. De har kunnat arbeta med digitalbio utan den
              typ av statligt stöd som Leif Pettersson pekar på.
            </seg>
          </u>
          <u>
            <seg>
              Dessutom: Socialdemokraterna pekar nu på rätt många utgifter.
              Taxametern är i gång, men man måste också kunna finansiera allt
              man nu lovar.
            </seg>
          </u>
          <note type="speaker">
            Anf. 317 LEIF PETTERSSON (s) replik:
          </note>
          <u>
            <seg>
              Herr talman! För mig är det naturligtvis självklart att peka
              på de aktörer som finns i Sverige och som redan i dag jobbar med
              digital teknik, exempelvis Folkets Hus och Parker. Men även de
              på Filminstitutet som är väl insatta i frågan pekar på det nödvändiga
              i att samhället är med och bidrar till investeringen inte att
              staten ska ta hela kakan.
            </seg>
          </u>
          <u>
            <seg>
              En hel del av de investeringar som tidigare gjorts har skett
              med samhällets stöd i olika former. I några fall har det till
              och med varit EU-bidrag. Det kan vi väl bara tycka är bra.
            </seg>
          </u>
          <u>
            <seg>
              Men vi ska också komma ihåg att den teknik som det hittills i
              Sverige investerats i inte håller måttet enligt vad de amerikanska
              filmbolagen faktiskt kräver. Vi har en teknik med för låg kvalitet
              förutom på 2 av de 60 biografer som i dag finns.
            </seg>
          </u>
          <note type="speaker">
            Anf. 318 HANS WALLMARK (m) replik:
          </note>
          <u>
            <seg>
              Herr talman! Ja, det Leif Pettersson pekar på är alldeles riktigt.
              Det är bra att han för debatten i en resonerande ton. Dock vill
              jag säga att jag som förtroendevald tycker att man om man anger
              möjliga utgiftsområden också i ärlighetens namn måste berätta
              hur det ska finansieras. Det är lätt att lova men svårt att leverera.
            </seg>
          </u>
          <u>
            <seg>
              En liten detalj som man också skulle kunna fundera på som en
              möjlig källa för digitalbiograferna när det gäller att kunna ta
              en ökad kostnad för en investering i utrustning är det så kallade
              tillståndskortet. Jag tycker att det är lite märkligt att de som
              har digitalbio måste ha det tillståndskort som censurmyndigheten
              kräver. Det gäller för vanlig film. Tillståndskortet berättar
              hur lång filmen är och så vidare. Det kostar 975 kronor att ha
              tillståndskortet.
            </seg>
          </u>
          <u>
            <seg>
              Digitalfilm är per definition inte förhandsgranskad som vanlig
              film är, så ett avskaffande av kravet på tillståndskort för dem
              som har digitalbio skulle kunna vara ett sätt att möjliggöra att
              det finns pengar som i stället kan användas till investering i
              utrustning.
            </seg>
          </u>
          <note type="speaker">
            Anf. 319 LEIF PETTERSSON (s) replik:
          </note>
          <u>
            <seg>
              Herr talman! Det kan möjligen bidra. Det får man kanske titta
              närmare på.
            </seg>
          </u>
          <u>
            <seg>
              Politik handlar alltid om prioriteringar; det vet också Hans
              Wallmark. Nu har sittande regering valt att sänka skatterna i
              stället för att satsa på olika, som vi tycker, angelägna områden.
              Det här är faktiskt småpengar i sammanhanget. En liten del av
              de skattesänkningar som regeringen har föreslagit skulle räcka
              till långt mycket mer än den här investeringen.
            </seg>
          </u>
          <u>
            <seg>
              När det gäller kultur i hela landet måste vi, menar jag, ha med
              biografstrukturen i ett sådant resonemang. Då kan man inte liksom
              bara titta åt andra hållet och säga: Detta får marknaden lösa.
              I princip är det vad Hans Wallmark nu säger.
            </seg>
          </u>
          <note type="speaker">
            Anf. 320 CECILIA MAGNUSSON (m):
          </note>
          <u>
            <seg>
              Herr talman! Det är härligt att också talmannen lyssnar på denna
              mycket intressanta debatt.
            </seg>
          </u>
          <u>
            <seg>
              Jag vill tacka Margareta Israelsson för att ändå få se någonting
              positivt. Jag tänker på när hon gratulerade Cecilia Wikström till
              hennes framgångar på Folkpartiets kongress. Jag vill dessutom
              instämma i gratulerandet eftersom Cecilia Wikström i dag fyller
              år. Är det inte så?
            </seg>
          </u>
          <note>
            (CECILIA WIKSTRÖM i Uppsala (fp): Ja.)
          </note>
          <u>
            <seg>
              Har den äran!
            </seg>
          </u>
          <u>
            <seg>
              För övrigt tycker jag att oppositionspartiernas framföranden
              här har gått i moll. Inget är bra. Allt är dåligt. Det är så fruktansvärt.
              Vi har dock inte fått höra något om de egna visionerna. De har
              kanske inte några visioner.
            </seg>
          </u>
          <u>
            <seg>
              Siv Holma, det var en lång ödslig vandring i något träsk i Norrland.
              Så beskrevs kulturen. Jag fick också en inre syn av att kulturen
              är som ett överbeskyddat barn som föräldern håller hårt om. Måtte
              ingen göra sig besväret att försöka hjälpa eller stötta eller
              öppna detta barns ögon!
            </seg>
          </u>
          <u>
            <seg>
              Margareta Israelsson är hela tiden utan visioner. Jag var intresserad
              av att få höra vad som är Socialdemokraternas nya politik. Men
              ingenting sådant fick vi höra. I stället fick vi höra en tidig
              budgetdebatt, men det blir kanske bättring i den delen.
            </seg>
          </u>
          <u>
            <seg>
              Margareta Israelsson betraktade regeringens satsning Skapande
              skola som en monumental besvikelse så föll orden. När det gäller
              detta paradigmskifte, för att låna Cecilia Wikströms uttryck,
              får vi äntligen en möjlighet för kulturen att komma in i skolans
              ordinarie verksamhet.
            </seg>
          </u>
          <u>
            <seg>
              Man kan också titta på den långsiktiga delen. Siv Holma uttryckte
              att satsningen Skapande skola inte är långsiktig, men det är just
              vad det är. Det handlar om 50 miljoner per år . Kommer ni ihåg
              barnkulturåret? Det var ju inte ens ett finansierat projekt vi
              däremot har tagit fram pengar och gällde bara för ett år. Det
              var ett projekt som inte skulle vara långsiktigt. Men Skapande
              skola är just långsiktigt.
            </seg>
          </u>
          <u>
            <seg>
              Låt mig också påminna om den norska kultursäckens barndom! Vad
              startade man med? Det var väldigt små pengar även i norska kronor.
              Men i dag är det fråga om flera hundra miljoner kronor per år.
            </seg>
          </u>
          <u>
            <seg>
              Ja, vad vet vi om hur väl detta kan utvecklas? Vi tar i alla
              fall ett första steg.
            </seg>
          </u>
          <u>
            <seg>
              Jag har försökt att se vad Socialdemokraterna vill med sin kultursatsning
              riktad till barn och unga. Men jag har inte kunnat få någon ledning.
              Jag hade hoppats på att i dag få det av Margareta Israelsson.
              Men inget har sagts om vilka barn det här ska gå till och om hur
              det ska se ut. Och vilka åldersklasser handlar det om? Margareta
              Israelsson kan kanske ge mig besked om detta.
            </seg>
          </u>
          <u>
            <seg>
              Margareta Israelsson nämnde fri-entré-reformen. Men den är inte
              ett förbud mot fri entré utan en möjlighet att ta ut en entréavgift.
              Våra institutioner har bedömt att de behöver mer pengar till sina
              institutioner för att kunna visa upp de vackra objekt som de har.
              Men Socialdemokraterna tycker att det är viktigare med öppna dörrar
              än att ha intressanta välvårdade samlingar.
            </seg>
          </u>
          <u>
            <seg>
              Det är ett faktum att bristen på underhåll inte minst när det
              gäller våra museer är skriande. Men det tycker inte Socialdemokraterna
              är viktigt. Att värna föremålen är mindre viktigt än att ha fri
              entré.
            </seg>
          </u>
          <u>
            <seg>
              Ta Nationalmuseum, för att nämna ett exempel. Det regnar in genom
              taket. Man får stänga av trappor därför att det inte går att gå
              i dem. Ska vi ha det så?
            </seg>
          </u>
          <u>
            <seg>
              Socialdemokraterna har inte sagt ett enda ord om det bristande
              underhåll som de sprang ifrån. De tog en springnota. De öppnade
              dörrarna men struntade fullkomligt i att vårda det kulturarv som
              det är ett gemensamt ansvar för oss att vårda. Jag tycker att
              detta är oansvarigt.
            </seg>
          </u>
          <u>
            <seg>
              Det budgetförslag som vi kommer att diskutera längre fram i höst
              visar på samma tendenser.
            </seg>
          </u>
          <note type="speaker">
            Anf. 321 SIV HOLMA (v) replik:
          </note>
          <u>
            <seg>
              Herr talman! Jag måste säga att det var patetiskt, Cecilia Magnusson.
              Cecilia Magnusson inte har tagit del av mitt anförande. Det hon
              betecknar som träsket i Norrbotten handlade faktiskt om en utvärdering
              av 1974 års kulturpolitik. Resultatet av den redogjorde jag för.
            </seg>
          </u>
          <u>
            <seg>
              Man kan jämföra regeringens satsning på skapande skola med Norge.
              I Norge satsar man fyra gånger mer än Sverige. Samtidigt har man
              en befolkning som är hälften så stor. I ett sådant läge talar
              man om paradigmskifte! Jag berättade i mitt anförande om skolteaterföreställningar
              och musikskola som startade för redan 50 år sedan. Att komma nu
              dragandes med att det här skulle vara något nytt är oförskämt!
            </seg>
          </u>
          <note type="speaker">
            Anf. 322 CECILIA MAGNUSSON (m) replik:
          </note>
          <u>
            <seg>
              Fru talman! Om det var en utvärdering av 1974 års kulturreform
              har jag nog missuppfattat det. Men jag försökte lyssna väldigt
              noga. Det är skrämmande med den retorik som Siv Holma hade i sitt
              anförande och i replikerna. Ingen annan än staten, kommunen och
              landstingen ska röra någonting i kulturen. Varför inte låta kulturen
              växa? Kulturutövarna kan få bidra i samhället och vara en del
              av tillväxten. Vad är det för fel på det att man som konstnär,
              artist, faktiskt kan leva på sin lön?
            </seg>
          </u>
          <u>
            <seg>
              Åter när det gäller skolsatsningen: Man startade med lite medel
              i Norge också, och sedan har det växt. Så kommer det att göra
              även i Sverige.
            </seg>
          </u>
          <note type="speaker">
            Anf. 323 SIV HOLMA (v) replik:
          </note>
          <u>
            <seg>
              Fru talman! Det som jag redogjorde för kan upplevas som skrämmande,
              men jag hade faktiskt ett tema i mitt anförande. Det handlade
              om barns och ungas delaktighet i kulturen. Är det så att Cecilia
              Magnusson inte tycker att det är intressant att man samverkar
              stat, kommun, landsting, kulturella institutioner och folkrörelser
              för att se till att barn och unga kan få ta del av kulturen då
              kan jag bara beklaga. Att säga att jag eller Vänsterpartiet inte
              vill ha en kultur som växer, ja, då talar Cecilia Magnusson mot
              bättre vetande. Jag tror att vi har redogjort väldigt ordentligt
              hur vi vill ha kulturpolitiken i vårt land. Men frågan är: Vad
              redogjorde Cecilia Magnusson för under sina sex minuter?
            </seg>
          </u>
          <note type="speaker">
            Anf. 324 CECILIA MAGNUSSON (m) replik:
          </note>
          <u>
            <seg>
              Fru talman! Jo, Siv Holma, vi vill samverka för att se till att
              kulturen samverkar i hela samhället, inte bara kommun, landsting,
              stat och folkrörelser utan också företag. Vad är det för fel med
              att släppa in företagsamhet i kulturlivet? Vad är det för fel
              att se till att kulturen också kan få fler finansiärer och en
              konkurrenssituation? Konkurrens är bra, Siv Holma. Det är något
              positivt.
            </seg>
          </u>
          <u>
            <seg>
              Den stora skillnaden är att vi vill att kulturen också ska komma
              in som en aktiv del i undervisningen. Vi understöder fortsatt
              kulturskolor och annat, men det är en frivillig verksamhet. Det
              här ska bli en naturlig del i undervisningen.
            </seg>
          </u>
          <note type="speaker">
            Anf. 325 MARGARETA ISRAELSSON (s) replik:
          </note>
          <u>
            <seg>
              Fru talman! Cecilia Magnusson hävdade att det var brister i visionen
              i mitt anförande. Jag vet inte vad jag ska kalla det anförande
              som Cecilia Magnusson höll. Om det var visionerna i den moderata
              kulturpolitiken är det bara att beklaga.
            </seg>
          </u>
          <u>
            <seg>
              När vi har en allmänpolitisk debatt är det den som håller sitt
              anförande som bestämmer vad man vill tala om. Jag vill med bestämdhet
              hävda att vi socialdemokrater inte på alla punkter har sagt att
              regeringens politik på kulturområdet är felaktig. Vi har inga
              springnotor. Vi är med och finansierar diverse saker. Vi har inte
              sagt nej till de insatser som görs på olika områden enligt den
              borgerliga budget som nu föreligger.
            </seg>
          </u>
          <u>
            <seg>
              Den där sortens billiga argumentation betackar jag mig för. Låt
              oss diskutera de skillnader som realt finns och göra det på ett
              sätt att det är värt att ha ett åsiktsutbyte om det.
            </seg>
          </u>
          <note type="speaker">
            Anf. 326 CECILIA MAGNUSSON (m) replik:
          </note>
          <u>
            <seg>
              Fru talman! Det var skönt att höra att Margareta Israelsson ändå
              höll med regeringen på några punkter. Det tackar vi särskilt för.
            </seg>
          </u>
          <u>
            <seg>
              Det är jätteviktigt att vi har den här debatten. Jag är glad
              att så många har anmält sig till den allmänpolitiska debatten.
              Jag avvek från mitt tidigare förberedda anförande eftersom jag
              tyckte de reflexioner som kom upp på oppositionens anföranden
              var viktiga att kommentera. Det är också en del av debatten att
              diskutera och reflektera över vad andra har sagt.
            </seg>
          </u>
          <u>
            <seg>
              Men jag skulle vilja höra med Margareta Israelsson, nu när hon
              har möjlighet att säga det, om Stockholmsfixering. Att ha fri
              entré på alla museer i Stockholm, är inte det en Stockholmsfixering?
            </seg>
          </u>
          <note type="speaker">
            Anf. 327 MARGARETA ISRAELSSON (s) replik:
          </note>
          <u>
            <seg>
              Fru talman! Jag avstår från vidare kommentar. Jag tror att protokollet
              kan visa på vilka punkter vi har instämt i regeringens förslag
              och i det anförande som kulturministern höll tidigare.
            </seg>
          </u>
          <note type="speaker">
            Anf. 328 CECILIA MAGNUSSON (m) replik:
          </note>
          <u>
            <seg>
              Fru talman! Det är konstigt att Margareta Israelsson inte har
              något att säga. Det är synd att Margareta Israelsson inte tog
              chansen att förklara till exempel den motsvarighet till skapande
              skola som Socialdemokraterna vill se, utveckla den visionen och
              tala om vilka barn det är som ska omfattas, om det är från förskolan
              till gymnasiet. Kan vi få reda på hur mycket Socialdemokraterna
              satsar per barn?
            </seg>
          </u>
          <u>
            <seg>
              Jag tycker avslutningsvis att kulturarvet är viktigt. Jag hoppas
              att Socialdemokraterna till vår budgetdebatt kommer att lyfta
              fram visionerna om hur vi ska bringa vårt kulturarv från vår generation
              till kommande. Det har vi inte fått några svar på.
            </seg>
          </u>
          <note type="speaker">
            Anf. 329 LARS-IVAR ERICSON (c):
          </note>
          <u>
            <seg>
              Fru talman! Två ord på t ska vara nyckelord i detta anförande
              turism och tillgänglighet.
            </seg>
          </u>
          <u>
            <seg>
              Turismen i Sverige är mycket viktig för sysselsättning, ekonomi
              och regional utveckling. Turistnäringen omsätter 215 miljarder
              per år och sysselsätter ungefär 140 000 människor i Sverige.
            </seg>
          </u>
          <u>
            <seg>
              Våra utländska besökare medför att 33 miljarder kommer landet
              till godo. Turismen är en växande sektor i Europa, och de europeiska
              länderna ser goda möjligheter att locka till sig de miljoner kineser
              och indier som nu har en standard som tillåter långväga utlandsresor.
              Här kan Sverige vara ett möjligt resmål.
            </seg>
          </u>
          <u>
            <seg>
              Sverige är fantastiskt. Vi som bor här vet det. Men för att fler
              utländska besökare ska kunna hitta hit och trivas krävs det marknadsföring
              och tillgänglighet, en väl fungerande infrastruktur, bra allmänna
              kommunikationer men också tillgång till mobiltelefontäckning och
              bredband.
            </seg>
          </u>
          <u>
            <seg>
              Bland de målgrupper som turistnäringen bör lägga större fokus
              på finns människor med olika funktionshinder och gruppen äldre.
              Turistmål runt om i världen har insett detta. Akropolis i Aten
              har handikapphiss, och det finns handikapptoaletter på Colosseum
              i Rom. Men hur är det på de svenska turistmålen?
            </seg>
          </u>
          <u>
            <seg>
              Kan man ta sig fram med rullstol? Finns det tunga dörrar som
              hinder? Är skyltarna läsbara för synskadade personer? Kan man
              få information via hörselslinga? Hur är det för allergiker? Det
              är bara några exempel på frågor som det inte är så lätt att få
              svar på. Det är 1,2 miljoner svenskar som bedöms ha någon form
              av permanent funktionsnedsättning. De vill turista, och våra utländska
              turister vill också komma hit.
            </seg>
          </u>
          <u>
            <seg>
              När det gäller turism och tillgänglighet kan vi hämta många goda
              exempel från Danmark. Där finns sedan flera år tillbaka ett klassificeringssystem
              som heter tilgængelighed for alle . Det informerar om platsens
              tillgänglighet för människor med olika funktionshinder. Anläggningarna
              får de tillgänglighetsmärken de förtjänar.
            </seg>
          </u>
          <u>
            <seg>
              Mer än 1 600 besöksmål med märkning gör det lättare för funktionshindrade
              att planera resan. Redan på hemmaplan går det att få en god uppfattning
              om vilka resmål som är lämpliga eller olämpliga. I Sverige har
              vi inte kommit lika långt med motsvarande märkning och certifiering.
              Vi har ungefär 200 turistattraktioner som har fått en sådan märkning.
              Nu gäller det för myndigheter och turistföretag att samarbeta
              mera.
            </seg>
          </u>
          <u>
            <seg>
              År 2010 ska vi ha ett samhälle tillgängligt för alla. Det har
              riksdagen bestämt. Det måste också innebära tillgång till allt
              det fina som Sverige kan erbjuda som turistland. Turistnäringen
              är en framtidsnäring. Från Centerpartiet anser vi att det är särskilt
              viktigt att marknadsföra landsbygdsturismen i de nationella turismsatsningarna.
              I en alltmer tättbefolkad värld kan den svenska landsbygden bli
              en bra tillgång för turistnäringen.
            </seg>
          </u>
          <u>
            <seg>
              Fru talman! Jag vill slutligen passa på att än en gång från denna
              talarstol ta upp den betydelse som stora idrottsevenemang har
              för att locka turister till vårt land. Jag vill uttrycka en förhoppning
              om att det ska råda politisk enighet om att Sverige tillsammans
              med Danmark ska göra en ansökan om att arrangera sommar-OS år
              2024.
            </seg>
          </u>
          <u>
            <seg>
              Här har många gånger i riksdagen talats om vinter-OS i Östersund,
              och det ska vi fortsätta med. Men samtidigt måste vi verka för
              ett kommande sommar-OS vid Öresund.
            </seg>
          </u>
          <note type="speaker">
            Anf. 330 ANNE LUDVIGSSON (s) replik:
          </note>
          <u>
            <seg>
              Fru talman! Jag ska beröra både turism och tillgänglighet men
              med en lite annan infallsvinkel. Lars-Ivar är en klok man. Det
              vet jag av erfarenhet. Jag tror att vi kan ha ett gemensamt intresse
              i det jag nu kommer att ta upp.
            </seg>
          </u>
          <u>
            <seg>
              Det handlar om en världsunik samling av politisk illustrationskonst.
              Jag talar om Ewert Karlssons, EWK:s, unika politiska samling.
              Ewert var inte aktiv politiker, men han var dock centerpartist.
              Därför hoppas jag att det kan ligga också i Lars-Ivars intresse
              att denna unika samling inte sprids för vinden utan verkligen
              kommer att kunna visas för allmänheten och blir tillgänglig.
            </seg>
          </u>
          <u>
            <seg>
              Det brådskar lite. Vi socialdemokrater tycker att det är väldigt
              viktigt. Vi har visat det i vårt budgetalternativ. Det har inte
              regeringen eller Lars-Ivars parti gjort.
            </seg>
          </u>
          <u>
            <seg>
              Det handlar om att utställningen ska komma in på Arbetets museum
              enligt EWK-sällskapets önskemål. Delar Lars-Ivar min uppfattning
              att det är en viktig samling?
            </seg>
          </u>
          <note type="speaker">
            Anf. 331 LARS-IVAR ERICSON (c) replik:
          </note>
          <u>
            <seg>
              Fru talman! Jag får väl replikera Anne Ludvigsson med att när
              det gäller klokhet står hon på ungefär samma plan. Jag har inte
              tillräckligt informerad om EWK-samlingen. Men vi ska naturligtvis
              ta det till oss. Jag ska göra mitt bästa att verka för att den
              ska kunna bli tillgänglig.
            </seg>
          </u>
          <note type="speaker">
            Anf. 332 ANNE LUDVIGSSON (s) replik:
          </note>
          <u>
            <seg>
              Fru talman! Det tackar jag verkligen för. Jag hoppas att Lars-Ivar
              får med sig sina kamrater i regeringen. Det brådskar. Hans änka
              Alice Karlsson är ganska till åren kommen. Om nu ingenting händer
              och den unika möjligheten att komma in på Arbetets museum inte
              tas till vara kanske den unika politiska världskonsten splittras.
            </seg>
          </u>
          <u>
            <seg>
              Jag tycker precis som Lars-Ivar att det är viktigt att den blir
              tillgänglig för alla. Jag tror att Arbetets museum uppfyller de
              flesta krav på tillgänglighet som finns på området.
            </seg>
          </u>
          <note type="speaker">
            Anf. 333 ANNELI SÄRNBLAD (s):
          </note>
          <u>
            <seg>
              Fru talman! Olof Palme sade alltid att politik är att vilja.
              Vi kunde i dag höra Mona Sahlin säga: Politik är att välja. Man
              undrar vilken väg den moderatledda regeringen kommer att välja
              när det gäller kulturpolitiken.
            </seg>
          </u>
          <u>
            <seg>
              En sak är i varje fall säker. Den här regeringen sätter skattesänkningar
              före allting annat. Det är överordnat allt annat på alla olika
              politikområden. Man slår på dem som redan ligger på många olika
              områden. I kulturbudgeten är man ytterst försiktig med att ta
              kultursteg.
            </seg>
          </u>
          <u>
            <seg>
              Fru talman! Kultur ska vara tillgänglig för alla oavsett var
              man bor i Sverige. Den ska finnas från norr till söder för gammal
              och ung. Det gäller att vi från riksdagshåll markerar hur viktigt
              det är att detta område ska ha stor fokus och att man visar handlingskraft
              med rejäla förstärkningar på kulturområdet.
            </seg>
          </u>
          <u>
            <seg>
              Det får absolut inte bli så att stad och land ställs mot varandra.
              Vi måste visa på hur viktigt det är att se att de berikar varandra.
              Operan, Dramaten och de nationella scenerna är viktiga aktörer
              i en helhet i vårt land. Det är de tillsammans med länsmusiken,
              länsteatrarna och andra viktiga aktörer.
            </seg>
          </u>
          <u>
            <seg>
              I regeringens budget syns en tydlig vilsenhet om vart man vill
              gå i kulturpolitiken. Man är sparsam att nämna vissa regionala
              aktörer som till exempel Dalhalla, Göteborgsoperan, Norrlandsoperan,
              Värmlandsoperan med flera. Man nämner heller inte amatörkulturen
              och världskulturen i texten, vilket jag tycker är mycket anmärkningsvärt.
            </seg>
          </u>
          <u>
            <seg>
              Vi socialdemokrater vill se en tydlig kulturpolitik där vi ser
              till att hela Sverige har ett rikt kulturliv. Man ska satsa på
              allas lika rätt att både uppleva och utöva kultur.
            </seg>
          </u>
          <u>
            <seg>
              Vi socialdemokrater föreslår flera viktiga satsningar på kulturen
              i vår budgetmotion som vi har lagt fram. Vi vill ha ett stärkt
              regionalt och lokalt kulturliv kopplat till rejäla satsningar
              på barn och ungas kulturupplevelser.
            </seg>
          </u>
          <u>
            <seg>
              Vi har gjort flera viktiga satsningar på kulturens område. Vi
              har visat att det går att ta steg att ha ett regionalt ansvar
              från statligt håll.
            </seg>
          </u>
          <u>
            <seg>
              Vi socialdemokrater vill göra en satsning på barns och ungas
              kulturupplevelser på 105 miljoner kronor årligen. Vi tycker att
              det känns väldigt angeläget.
            </seg>
          </u>
          <u>
            <seg>
              I framtiden gäller det att regeringen förhoppningsvis har mer
              fokus på också på det vi har gjort. Det gäller Aktionsgruppen
              för barnkulturs utredning. Jag hoppas verkligen att man kommer
              att läsa de viktiga slutsatser man kom fram till i den utredningen.
            </seg>
          </u>
          <u>
            <seg>
              Som tidigare sagts i debatten säger vi nej till regeringens Skapande
              skola. Vi menar att den leder till ökad byråkrati. Frågan är hur
              man verkligen ska få ut kulturen.
            </seg>
          </u>
          <u>
            <seg>
              Vi vill vidare satsa 20 miljoner kronor årligen på att stärka
              det regionala och lokala kulturlivet. Pengarna är tänkta att möjliggöra
              ett utökat samarbete med förskola och skola men också fungera
              som ett riktat anslag för ett starkare regionalt och lokalt kulturliv.
            </seg>
          </u>
          <u>
            <seg>
              Ser man på den satsning som den moderatledda regeringen väljer
              att göra i Skapande skola är det som Margareta Israelsson och
              många andra har sagt många frågetecken kring det och hur formerna
              ska vara. Frågan är också hur det fria kulturlivets stora betydelse
              för den levande barnkulturen kommer att invaggas i detta förslag.
              Det är oklart hur det fria kulturlivet kommer att vara delaktigt.
            </seg>
          </u>
          <u>
            <seg>
              I vår budget satsar vi också på Teateralliansen. Vi tycker att
              det förslag som regeringen har om Dans- och musikalliansen är
              bra. Det är bra att man går den vägen. Men vi ser också betydelsen
              av att även Teateralliansen får ökat stöd.
            </seg>
          </u>
          <u>
            <seg>
              Jag vill återkomma lite grann till amatörkulturen. Vi kunde inte
              hitta ett enda ord om detta i budgetförslaget. Om man tittar på
              hur många som är aktiva och organiserade ser man att det finns
              750 000 medlemmar i Sverige. Det är många. Detta är mycket viktigt.
              Om man tittar på hur många besökare och deltagare som fanns under
              förra året ser man att det var 3,3 miljoner. Också detta är viktigt
              att belysa.
            </seg>
          </u>
          <u>
            <seg>
              Man säger i budgetpropositionen att kulturpolitiken ska främja
              deltagande och eget skapande. Samtidigt diskuterar man inte amatörkultur
              över huvud taget. I direktiven till Kulturutredningen finns inte
              heller amatörkultur med. Det är också en sak som jag tror att
              vi i kulturutskottet ska ha i beaktande i framtida diskussioner.
            </seg>
          </u>
          <u>
            <seg>
              Man bör också se över musik- och dansgrupperna. Jag tänker på
              många viktiga aktörer som finns på området folkkulturen, världskulturen,
              Musikens hus i Rättvik och Stallet i Stockholm. Ingenting av detta
              nämns i den moderatledda regeringens kulturpolitik för framtiden.
            </seg>
          </u>
          <u>
            <seg>
              Man säger att vi är ledsna över regeringens förslag, men vi tycker
              att en del är bra. Tidigare i dag var det en av partiledarna som
              sade: Varför är ni så himla ledsna i Socialdemokraterna? Varför
              ler ni inte? Det är rätt svårt, fru talman, att le med de tragiska
              försämringar som görs med den moderatledda regeringen.
            </seg>
          </u>
          <note type="speaker">
            Anf. 334 MATS JOHANSSON (m):
          </note>
          <u>
            <seg>
              Fru talman! Låt mig inledningsvis få uttrycka den glädje som
              vi känner inom den moderatledda regeringen över den kulturpolitik
              som har förts detta första år. Det har varit ett fantastiskt kulturår
              i Sverige. Miljoner svenskar har kunnat glädjas åt allt skapande
              som pågår på olika plan från blockflöjtandet i den kommunala musikskolan
              till den lysande skådespelarelitens insatser på scenerna när de
              inte ser sig om i vrede och säger upp sig under pågående uppsättning,
              vill säga.
            </seg>
          </u>
          <u>
            <seg>
              Framstegen beror inte främst på att alliansen vann valet för
              ett år sedan utan på alla de företagsamma kulturskaparna som runt
              om i vårt land, ofta under knappa villkor, till allas vår glädje
              berikar tillvaron med sina temperament och sina personliga uttryckssätt
              att se på livet, tillvaron och verkligheten.
            </seg>
          </u>
          <u>
            <seg>
              För mig är det här inget Stockholmsperspektiv. Förvisso är huvudstadens
              kulturliv rikt; det är därför många av oss har valt att bosätta
              oss här. Men när vi gör våra länsresor i kulturutskottet ser vi
              att det sjuder också ute i landet i regionsstäderna. Det gäller
              till exempel Västerås och Umeå, för att ta några av de gångna
              årets möten med Kultur-Sverige utanför tullarna.
            </seg>
          </u>
          <u>
            <seg>
              Man hör Kultur-Sverige växa också när man alldeles privat sommartid
              besöker till exempel Dalhalla, Västanå teater eller Romascenen
              på Gotland. Man möter det när man som kulturpolitiker möter den
              unge konsthantverkaren i smedjan på Olofsfors bruk i Ångermanland
              som funderar på hur han ska utveckla en exportindustri av sitt
              smide. Man möter det när galleristen i den privata konsthallen
              i Hishult berättar om sina attraktioner och sin attraktiva verksamhet
              för hela Konst-Sverige. Man möter det när man lyssnar på nybyggarna
              i nätverket för upplevelseindustrin eller stiger in i företagarhuset
              Brew House i centrala Göteborg. Då, om inte förr, ser man kulturskaparen
              också som företagare och kulturentreprenör. Och sådana vill vi
              moderater se fler av i den snabbt växande sektorn för mötet mellan
              kultur och marknad.
            </seg>
          </u>
          <u>
            <seg>
              Fru talman! Allt kulturskapande är dessbättre inte beroende av
              kulturpolitiken. Jag har några siffror. Upplevelseindustrin i
              stort i Sverige säger sig omsätta ungefär 400 miljarder kronor
              om året. Av detta svarar kultursektorn i stort för 65 miljarder
              kronor per år varav det mesta, två tredjedelar, finansieras av
              enskilda människor ur egen ficka via marknaderna. Stat, regioner,
              landsting och kommuner bidrar med en tredjedel oräknat ytterligare
              stöd från EU och stiftelser, där privata såväl som offentliga
              bidrar till ökad mångfald i kulturlivet.
            </seg>
          </u>
          <u>
            <seg>
              Förvisso är det offentliga stödet nog så viktigt för att finansiera
              institutionerna intellektets infrastruktur och annat i kulturlivet
              som inte kan betalas kommersiellt. Det var också därför alliansregeringen
              i sin första budget förra året ökade det samlade kulturanslaget
              inklusive folkbildning med en halv miljard till över 10 miljarder.
              Det är därför vi går vidare med de ytterligare satsningar som
              kulturministern har aviserat och som vi ska diskutera den 5 december
              i budgetdebatten.
            </seg>
          </u>
          <u>
            <seg>
              Det är inte alltid helhetsbilden framstår som alldeles klar när
              vi här i kammaren eller i medierna träter om olika anslag hit
              eller dit. Skulle man tro på mediebilden sänkte sig ett kulturellt
              mörker över landet i samma stund som en moderat kulturminister
              steg över tröskeln till Kulturdepartementet, till många högröstade
              intressegruppers fasa. Men så illa är det givetvis inte även om
              oppositionen gärna vill frammana den stämningen.
            </seg>
          </u>
          <u>
            <seg>
              Desto mer överraskande är det att ta del av det socialdemokratiska
              budgetalternativet i år. På årets bokmässa i Göteborg denna fantastiska
              skapelse av kulturentreprenören Bertil Falk meddelade Marita Ulvskog
              att hon ville satsa 5 miljarder extra av skattemedel på kulturen.
              Döm om vår förvåning när vi nu ser att det bara skiljer någon
              procentenhet, ungefär, mellan budgetalternativen mellan regeringens
              10,1 miljarder och Socialdemokraternas 10,2 miljarder! Med den
              takten, 1 procent, skulle det alltså ta ungefär 50 år innan Marita
              Ulvskogs vision förverkligas om hennes parti mot förmodan finge
              ett halvt sekel vid makten. Men man kanske räknar på ett annat
              sätt när man hamnar i regering vad vet jag?
            </seg>
          </u>
          <u>
            <seg>
              Jag kan komplimentera er för ert budgetalternativ på det sättet
              att ni till skillnad från Vänsterpartiet inte har lagt några jätteöverbud.
              All heder för detta! Å andra sidan stämmer det ju inte med alla
              ord. Det är en väldig klyfta mellan bokstäver och siffror när
              ni står här och dömer ut kulturpolitiken samtidigt som ni själva
              inte har några djärvare alternativ.
            </seg>
          </u>
          <u>
            <seg>
              För moderat vidkommande kan jag bara säga att vi gärna ser sådana
              nya resurser tillföras kulturmarknaderna, men genom naturlig tillväxt
              och genom att efterfrågan på kultur ökar. Då kan också fler kulturskapare
              försörja sig på sitt arbete så att jobben kan bli fler i kultursektorn
              liksom i landet i stort. Den utvecklingen rullar på nu. I en rapport
              från Arbetsförmedlingen Kultur konstateras att andelen egenföretagare
              inom kultursektorn har ökat markant. Varje år beräknas uppåt 3
              000 egenföretagare tillkomma inom kulturbranscherna. Där tillkommer
              ungefär 1 000 nyanställningar per år nu.
            </seg>
          </u>
          <u>
            <seg>
              Med dessa goda tider i antåg ber jag att få tacka för ordet,
              fru talman!
            </seg>
          </u>
          <note type="speaker">
            Anf. 335 HANS WALLMARK (m):
          </note>
          <u>
            <seg>
              Fru talman!
            </seg>
          </u>
          <u>
            <seg>
              Så skriver Sten Selander i diktsamlingen En dag från 1931.
            </seg>
          </u>
          <u>
            <seg>
              Fru talman! För i dagarna ganska precis exakt ett år sedan arrangerades
              den första allmänpolitiska debatten för de då många nyvalda ledamöterna
              här i kammaren. För mig blev det tillfället att jungfrutala. Jag
              har precis varit inne och tittat på riksdagens utmärkta hemsida
              där alla ledamöternas inlägg finns sparade och noterat att det
              blivit många meningsutbyten sedan det första egna anförandet för
              ett år sedan.
            </seg>
          </u>
          <u>
            <seg>
              I mitt jungfrutal citerade jag den fina poeten och Nobelpristagaren
              Wislawa Szymborska och hennes dikt Utopia som bygger på insikten
              om att samhället alltid är större än staten och politiken. I årets
              allmänpolitiska debatt tänker jag fortsätta ytterligare en bit
              ut i det vatten Szymborska pekar mot.
            </seg>
          </u>
          <u>
            <seg>
              Fru talman! Templet i Jerusalem hade kopparpelarna Jakin och
              Boas. I fantasin och skapandet har vi kulturens båda pelare. Kulturen
              är med ett sådant synsätt alltid större än staten och den offentliga
              kulturpolitiken.
            </seg>
          </u>
          <u>
            <seg>
              Ibland när vi diskuterar förenklas allt till en retorisk batalj
              där argumentens spikklubbor blir siffror och påståenden om mer
              eller mindre pengar som vi slår varandra i huvudet med. Förvisso
              kan allt detta både vara intressant och ha sin plats. Drottningholmsteatern
              likaväl som radioteatern, ett kommande Nobelmuseum likaväl som
              barnkultursatsningar behöver ytterst kronor och ören.
            </seg>
          </u>
          <u>
            <seg>
              Men låt oss aldrig bli så futtiga att det endast är om detta
              samtalet handlar. Låt mig berätta om kulturen som frigörande kraft.
              Sven Rydenfelt var en stridbar akademiker i Lund som i många år
              förhindrades bli professor. Han var bondpojken kommen från Hjärnarp
              invid Hallandsås som med hjälp av uppoffringar från familjen och
              kanske visst bistånd från andra kunde läsa vidare i Lund. Där
              fick han efter något år besked om tbc. Han hamnade 1928 i en gipsvagga.
              I den fick han ligga fixerad i tre år. Böckerna och bildningen
              blev hans sällskap.
            </seg>
          </u>
          <u>
            <seg>
              Under alla år därefter var han ständigt tacksam mot alla dem
              vars arbete och försakelser gjort det möjligt för honom att läsa
              inte bara studentlitteraturen utan även klassikerna och språk.
              Medan andra fortsatte att arbeta vid plogen kunde han verka i
              den akademiska världen.
            </seg>
          </u>
          <u>
            <seg>
              Fru talman! Böckerna, bildningen och kulturen medverkar till
              ett skapandets klimat som jag tror är gott för Sverige. Ser vi
              till film, litteratur och även spel och musik ligger vi som nation
              många gånger väl framme. Visst har en del offentliga satsningar
              betydelse. En kommunal musikskola innebär möjligheter för somliga.
              Bibliotek med böcker är fantasins blinkande fyrtorn i många kommuner.
              Att folk har arbete gör att de har råd att köpa böcker eller dvd-filmer.
              Staten har en viktig roll att också erbjuda en laglig rättsstruktur
              som gör att de som skapar upplevelser kan leva på sitt arbete.
              Det finns ett klart samband mellan en stark upphovsrätt och bra
              svensk film, musik från Sverige och nya romaner på svenska.
            </seg>
          </u>
          <u>
            <seg>
              Allt detta är viktigt. Viktigast är dock den insikt Sven Rydenfelt
              ständigt bar med sig från barndomens Hallandsås till lärdomens
              Lund. Fantasi och skapande hör samman med frihet men också med
              personliga uppoffringar.
            </seg>
          </u>
          <u>
            <seg>
              Till Sven Rydenfelts bok Om företagarmiljöns förgiftning hade
              Hans Rausing ett förord: Nu talar svenska politiker om informationssamhället,
              att utbildning skall lösa alla problem. Detta är, tror jag, ett
              typiskt modernt slagord. Det är samma slags fantasilösa tänkande
              som en gång kom svenska staten att vägra Volvo valuta att starta
              försäljningen av bilar i USA och som fick norska staten att vägra
              Findus att starta djupfrysning av fisk i Hammerfest. Eller som
              belastade mig med en potentiell arvsskatt som realiteter låg över
              100 procent. Rydenfelt har varit en ropandes röst i öknen.
            </seg>
          </u>
          <u>
            <seg>
              Fru talman! Det är den typen av skapande och fantasi som Rydenfelt
              och Rausing representerar som gör det möjligt för oss att tala
              om kultur och för oss politiker att kunna administrera något vi
              kan kalla kulturpolitik.
            </seg>
          </u>
          <note type="speaker">
            Anf. 336 ANNE MARIE BRODÉN (m):
          </note>
          <u>
            <seg>
              Fru talman! Jag ska fortsätta på det tema som Solveig tidigare
              var inne på, nämligen kultur och hälsa. Det är ett oerhört intressant
              och spännande område där det händer väldigt mycket just nu.
            </seg>
          </u>
          <u>
            <seg>
              Men först, fru talman, vill jag börja med att beskriva hur många
              människor i Sverige som behöver sjukpenning eller sjuk- och aktivitetsersättning
              i dag. Det är närmare 700 000 människor. Det är en fruktansvärt
              hög siffra. Det är viktigt att vi alla gör allt för att minska
              det antalet. Fler och fler inser att förutom rent medicinsk rehabilitering
              spelar kulturen en roll för hur man mår. Den stress som många
              utsätts för kommer från press både i hemmet och på arbetet, och
              de leder till såväl kroppsliga som psykiska konsekvenser.
            </seg>
          </u>
          <u>
            <seg>
              Kulturen kan bli en oas dit människor kan komma för att få kraft,
              för att orka med vardagen och må bättre. Många sjukhus och andra
              vårdinrättningar intresserar sig numera för kulturens möjligheter
              att påverka patienternas hälsa. Såväl böcker, konst och musik
              som den yttre sjukhusmiljön i form av arkitektur och inredning
              påverkar patienter och personal.
            </seg>
          </u>
          <u>
            <seg>
              Studier visar att musik kan få patienter att dansa trots att
              de annars har svårt att röra sig. Införandet av en återkommande
              sångstund har gett dramatiska effekter på dementa personer, som
              vi har hört. När välkända sånger sjöngs kom minnen tillbaka. Musiken
              visade sig också göra människor gladare och piggare.
            </seg>
          </u>
          <u>
            <seg>
              Fru talman! I en annan studie kartlades levnadsförhållanden och
              vanor hos 12 000 personer. Efter nio års uppföljning visade resultatet
              att dödligheten i den ena gruppen var 60 procent högre än i den
              andra gruppen som regelbundet ägnade sig åt kulturella aktiviteter.
              Bakomliggande faktorer såsom rökning, sjukdom, inkomst och sociala
              nätverk hade räknats bort.
            </seg>
          </u>
          <u>
            <seg>
              De flesta av oss vet vilken effekt musik kan ha för att skapa
              lugn och ro i en stressad vardag och också vad musik kan betyda
              för vårt humör när vi är trötta efter jobbet. Det bör absolut
              ske en förändring för alla äldre så att de som önskar får möjlighet
              att lyssna på musik. Vi är väldigt glada att över de kvalitetspengar
              på 1,35 miljarder som satsas just för att höja kvaliteten inom
              äldreomsorgen.
            </seg>
          </u>
          <u>
            <seg>
              Fru talman! Personer som sjunger i kör får klart sänkta stressnivåer
              enligt modern svensk forskning av Töres Theorell. Kulturella aktiviteter
              är också förknippade med ett starkare socialt stöd och nätverk.
              Dessa faktorer minskar risken för utveckling av kroniska smärttillstånd
              betydligt. Det visar en forskning som har gjorts på befolkningen
              i Halland.
            </seg>
          </u>
          <u>
            <seg>
              Men det rör sig också internationellt inom dessa områden. Forskningen
              betyder väldigt mycket. I tidningen Science kan vi läsa att man
              anser att forskningen inom våra mentala processer och deras samverkan
              med omgivningen blir det mest intressanta forskningsområdet under
              nästa tioårsperiod.
            </seg>
          </u>
          <u>
            <seg>
              Fru talman! Jag är övertygad om att det som sker runt om i landet
              och det vi har gjort i Halland på folkhälsoområdet när det gäller
              samarbetet mellan sjukvården och kulturen är något att ta efter.
              Under mina år i landstings- och regionpolitiken har jag sett tydliga
              förbättringar av ohälsotalen och en ökad livskvalitet när man
              satsar just inom detta område. Vår målsättning i Halland har varit
              att erbjuda Europas bästa livskvalitet, och vi är på god väg att
              lyckas, inte minst tack vare de medvetna satsningar som gjorts
              just på folkhälsa och kultur. Detta har också i sin tur lett till
              ökad tillväxt.
            </seg>
          </u>
          <u>
            <seg>
              Fru talman! Jag vill slutligen lyfta fram att den moderatledda
              regeringen har gett den kulturpolitiska utredningen i uppdrag
              att uppmärksamma sambanden mellan kultur, folkhälsa och hälsofrågor,
              och man vill ha förslag på hur samspelet kan förstärkas. Vidare
              vill regeringen öka samverkan mellan kulturpolitiken och andra
              politikområden så att kulturlivets bidrag till det nationella
              folkhälsoarbetet får ett större utrymme än i dag. Detta är mycket
              glädjande.
            </seg>
          </u>
          <u>
            <seg>
              Det som sker runt om i landet är också glädjande. Ett centrum
              för kultur och hälsa bildas i Göteborg. Vår kulturminister och
              vår folkhälsominister medverkar aktivt både genom en debattartikel
              och genom att vara närvarande vid detta centrums bildande. I Skåne
              har man precis haft ett stort seminarium i nordisk anda, där man
              har enats om att gå fram och föreslå en kulturpolitisk plattform
              som riktar sig just mot kultur och hälsa. Där var 500 människor,
              entusiaster naturligtvis, som på olika sätt beskrev vad som kommer
              att hända när vi öppnar upp de så kallade stuprör som tidigare
              funnits och i stället börjar samverka mellan olika politikområden.
            </seg>
          </u>
          <u>
            <seg>
              Kultur för livet heter konferensen, och jag rekommenderar alla
              att läsa om de spännande seminarierna.
            </seg>
          </u>
          <note type="speaker">
            Anf. 337 SOLVEIG TERNSTRÖM (c) replik:
          </note>
          <u>
            <seg>
              Fru talman! Jag vill bara instämma och är glad över Anne Marie
              Brodéns tal. Jag kanske tryckte på knappen lite för tidigt, för
              jag tänkte fråga Anne Marie Brodén om Kulturutredningen. Jag fick
              höra att det jag tänkte fråga om finns med, och jag vill understryka
              vikten av att kultur och hälsa och kultur i vården ska få en stor
              plats i Kulturutredningen. Det kanske Anne Marie Brodén kan svara
              på.
            </seg>
          </u>
          <note type="speaker">
            Anf. 338 ANNE MARIE BRODÉN (m) replik:
          </note>
          <u>
            <seg>
              Fru talman! Som jag sade så finns det med i direktiven, och det
              tycker jag är väldigt positivt. Jag är övertygad om att man med
              kulturministerns goda minne verkligen kommer att jobba vidare
              med dessa frågor. Vi ser ju vikten av det, och inte minst hjärnforskarna
              vill gärna vara med och titta på vad detta betyder. Det är klart
              att en modern regering som verkligen förstår samband och sammanhang
              mellan olika politikområden har detta med som en viktig punkt,
              och därför finns det också med i direktiven.
            </seg>
          </u>
          <note type="speaker">
            Anf. 339 SOLVEIG TERNSTRÖM (c) replik:
          </note>
          <u>
            <seg>
              Fru talman! Jag tackar för svaret.
            </seg>
          </u>
          <note type="speaker">
            Anf. 340 SIV HOLMA (v) replik:
          </note>
          <u>
            <seg>
              Fru talman! Jag tycker att det var oerhört intressant att lyssna
              på Anne Marie Brodén när hon redogjorde för sina synpunkter vad
              gäller kultur, äldreomsorg och så vidare.
            </seg>
          </u>
          <u>
            <seg>
              Jag tycker att det är intressant att Anne Marie Brodén också
              i det sammanhanget tog upp satsningarna på 1,35 miljarder och
              talar om kulturen. Frågan som jag vill ställa är varför man inte
              ser likadant på de pengar som nu går till Skapande skola. Varför
              finns inte satsningen inom skolans utgiftsområde?
            </seg>
          </u>
          <note type="speaker">
            Anf. 341 ANNE MARIE BRODÉN (m) replik:
          </note>
          <u>
            <seg>
              Fru talman! Jag är också väldigt glad för de kvalitetspengar
              som går till äldreomsorgen. Men de pengar som går till skolan
              har en lite annorlunda konstruktion. En gång i tiden var jag skolpolitiker,
              och då önskade vi alltid pengar som verkligen var öronmärkta för
              varje elev för att kunna köpa in konstnärer, kulturarbetare och
              så vidare. Jag tycker alltså att det är en intressant modell som
              man nu går fram med, och där har vi sneglat på Norge.
            </seg>
          </u>
          <u>
            <seg>
              I går hade jag också glädjen att lyssna på en psykolog som har
              följt ett liknande arbete som Norrköping har satsat på när det
              gäller just barn och ungdomar. Där ser man att det är oerhört
              väsentligt med öronmärkta pengar just på det sätt vi föreslår.
            </seg>
          </u>
          <note type="speaker">
            Anf. 342 SIV HOLMA (v) replik:
          </note>
          <u>
            <seg>
              Fru talman! Jag förstår tanken med de öronmärkta pengarna, men
              det jag inte förstår är varför inte skolan själv tar ansvar för
              kulturen i skolan. Jag är av den principiella uppfattningen att
              kultur inom äldreomsorgen är äldreomsorgens ansvar, kultur inom
              sjukvården är sjukvårdens ansvar och så vidare. Man kan också
              i det sammanhanget öronmärka, och vad jag har förstått jag har
              inte undersökt det noggrant så har Skolverket haft den här typen
              av stimulansbidrag för ett antal år sedan. Det är alltså inte
              så där jättenytt.
            </seg>
          </u>
          <u>
            <seg>
              Jag förstår de goda ambitionerna, men jag tycker att det hade
              varit bättre om man hade gjort något rejält när det gäller skolan.
            </seg>
          </u>
          <note type="speaker">
            Anf. 343 ANNE MARIE BRODÉN (m) replik:
          </note>
          <u>
            <seg>
              Fru talman! Precis som vi har sagt är det ett första steg med
              de 55 miljoner som riktas just till 7:an, 8:an och 9:an. Det är
              klart att vi också vill se ännu mer pengar till skolsatsningen,
              men jag har lyssnat runt bland många lärare som ser detta som
              en förstärkning. Självklart anordnar man redan i dag kulturaktiviteter
              på olika sätt, försöker åka på bio och så vidare, men pengarna
              räcker inte alltid till. Därför ser man dessa pengar som ytterligare
              kvalitetspengar, och det var också därför jag nämnde pengarna
              till äldreomsorgen. De är faktiskt unika i den meningen att det
              är första gången man får en kvalitetsförstärkning som mycket väl
              kan användas till kultur.
            </seg>
          </u>
          <u>
            <seg>
              Jag ser det alltså som en förstärkning till skolan, och jag har
              mött väldigt många glada tillrop, inte minst i min egen kommun
              som är väldigt intresserad av kulturfrågor inom skolan. Man ser
              att med detta kan man nu göra lite till.
            </seg>
          </u>
          <note type="speaker">
            Anf. 344 ANNELI SÄRNBLAD (s) replik:
          </note>
          <u>
            <seg>
              Fru talman! Anne Marie Brodén var inne på de sjukskrivna, och
              jag tror att vad de sjukskrivna runt om i Sveriges land just nu
              går och funderar på är hur man ska orka ut i arbete med den press
              som den nya regeringen sätter på dem.
            </seg>
          </u>
          <u>
            <seg>
              Men jag tänkte komma in på amatörkulturen. Hur ser ni på amatörkulturen?
              Tänker ni satsa på amatörkulturen i framtiden? Det du beskriver
              sker ju i hög grad på amatörnivå, och då undrar jag hur mycket
              ni tänker satsa på amatörkulturen i framtiden.
            </seg>
          </u>
          <note type="speaker">
            Anf. 345 ANNE MARIE BRODÉN (m) replik:
          </note>
          <u>
            <seg>
              Fru talman! Tack för frågan. Självklart är amatörkulturen oerhört
              viktig, och det finns möjlighet runt om i regionerna att satsa
              just på den. Vi får dock återkomma till den frågan när vi ser
              vad kulturutredarna kommer fram till. Vi har haft uppvaktningar
              i utskottet från amatörkulturmänniskor, och vi vet att det är
              ett angeläget område. Låt oss alltså återkomma till den frågan!
            </seg>
          </u>
          <note type="speaker">
            Anf. 346 ANNELI SÄRNBLAD (s) replik:
          </note>
          <u>
            <seg>
              Fru talman! I vår skuggbudget, som vi kallar den, satsar vi fler
              miljoner på amatörkulturen, för vi ser det som viktigt. Det finns
              en viss oro ute i amatörorganisationerna över hur det kommer att
              bli kring det vi senast diskuterade i kulturutskottet, regleringsbrev
              och så vidare.
            </seg>
          </u>
          <u>
            <seg>
              Vi får avvakta och se, men det är som jag sade i mitt anförande:
              Era steg i kulturpolitiken är väldigt svåra att följa, och farhågan
              är att det inte kommer att bli så många steg just på amatörområdet.
            </seg>
          </u>
          <note type="speaker">
            Anf. 347 ANNE MARIE BRODÉN (m) replik:
          </note>
          <u>
            <seg>
              Fru talman! Jag tror inte att Anneli Särnblad behöver vara orolig.
              Regeringen kommer att ta många fler steg framåt.
            </seg>
          </u>
          <u>
            <seg>
              När det gäller amatörkulturen hör jag i stället budskapet om
              att just de här pengarna som nu satsas, de 55 miljoner som inte
              ni vill vara med på, innebär att man kan få fler möjligheter och
              uppdrag som kulturarbetare ute i skolorna. Jag ser alltså väldigt
              positivt på skolsatsningen och tror att den kommer att ha stor
              effekt ute i regioner och kommuner.
            </seg>
          </u>
          <note type="speaker">
            Anf. 348 PATRIK FORSLUND (m):
          </note>
          <u>
            <seg>
              Fru talman! Jag tänkte ägna några minuter åt turismen och dess
              betydelse för Sverige och för mitt hemlän Dalarna.
            </seg>
          </u>
          <u>
            <seg>
              För många människor är turism synonymt med ordet semester. Semester
              betyder för många husvagn, skidor och museibesök. På sommaren
              kan man åka i väg med sina barn och sin familj och besöka Leksands
              sommarland eller Liseberg. På vintern kan man åka skidor i Åre
              eller besöka tomten på Tomteland hemma i Mora.
            </seg>
          </u>
          <u>
            <seg>
              Men turism är också en industri som skapar jobb. När en del människor
              lämnar sina jobb i städerna och reser på semester i Sverige är
              det högsäsong på turistorterna. Turismen skapar alltså jobb. Men
              turism är inte bara semesterresor, det är även besöksindustri.
              Många företag reser runt i Sverige, Europa och övriga världen
              och håller mässor och konferenser. Dessa evenemang skapar också
              arbetstillfällen.
            </seg>
          </u>
          <u>
            <seg>
              I begreppet turism finns så mycket mer än Vasamuseet och Sälens
              Skistar. Det är resor, boende, mat, möten, elitidrott och konserter.
              Turism innebär flyttad konsumtion, och för varje 1,4 miljoner
              kronor som en turist spenderar skapas ett nytt arbete i Sverige.
            </seg>
          </u>
          <note>
            Turismen som industri ökar hela tiden både i Europa, Sverige
            och övriga världen när det gäller antalet helårsverken och omsättning.
            1995 omsatte turismen i Sverige 113 miljarder kronor. 2006 omsatte
            den 215 miljarder kronor. 1995 sysselsatte turismen 102 000 helårsverken.
            Förra året sysselsatte den 151 000 helårsverken.
          </note>
          <u>
            <seg>
              Fru talman! Det fina med turismen är att den levereras och konsumeras
              på plats. Den kan inte flyttas. Skidbackar har en tendens att
              ligga kvar på sina ursprungliga platser. Därför är turismen extra
              viktig för landsbygden. Förra året omsatte turismen i mitt hemlän,
              Dalarna, 4,8 miljarder kronor och sysselsatte motsvarande 5 000
              helårsverken. Den samhällsekonomiska effekten blev att Dalarnas
              kommuner förra året drog in 500 miljoner kronor i skatteintäkter.
            </seg>
          </u>
          <u>
            <seg>
              Turismens exportvärde är numera större än de klassiska näringarnas
              i Sverige såsom personbilar, järn- och stålindustri, trävaror,
              livsmedel och möbler. Exportintäkterna som turismen gav staten
              uppgick det senaste året till 10 miljarder kronor i form av momsintäkter.
            </seg>
          </u>
          <u>
            <seg>
              Som ni hör går det bra för turistindustrin. Det är ingen tvekan
              om det. Men det kan gå ännu bättre. Jag har rest runt en del både
              i Dalarna och i övriga Sverige och träffat företagare inom branschen
              för att höra vilka förändringar de vill se för att det ska gå
              ännu bättre för dessa företag. Man skulle kunna sammanfatta branschens
              kravlista i fyra olika punkter.
            </seg>
          </u>
          <u>
            <seg>
              För det första behöver vi en ökad marknadsföring av Sverige som
              turistland. Utländska turister spenderade 75 miljarder kronor
              i Sverige förra året vilket gav staten 10 miljarder i momsintäkter.
              Turisterna kommer till Sverige dels för att se vår vackra natur
              och våra djur, dels för att besöka våra museer och gå på kultur-
              och idrottsevenemang. Men de kan lika gärna åka till Norge, Danmark
              eller Tyskland för att göra dessa saker. Därför är det viktigt
              att Sverige som nation marknadsför sig och visar vilket trevligt
              land det är att turista i.
            </seg>
          </u>
          <u>
            <seg>
              Marknadsföra sig kan man göra på två olika sätt antingen genom
              stora, publika evenemang som idrotts-VM av olika slag eller olympiska
              spel, eller så köper man sin marknadsföring för pengar. För det
              senaste året har Sverige anslagit 100 miljoner kronor till att
              köpa marknadsföring. Det är lite jämfört med våra grannländer.
              I Sverige är det statliga anslaget 11 kronor per capita medan
              man i Norge, Danmark och Finland satsar 47, 33 och 30 kronor per
              capita för att marknadsföra sig som turistland.
            </seg>
          </u>
          <u>
            <seg>
              Man kan säga att Sverige AB satsar 100 miljoner kronor för att
              få fler turister att åka till Sverige. Den satsningen ger Sverige
              10 miljarder kronor tillbaka i momsintäkter. Det är en rätt bra
              investering. Om vi satsade mer på marknadsföring skulle vi troligen
              också få fler besökare som spenderade pengar i Sverige.
            </seg>
          </u>
          <u>
            <seg>
              För det andra behövs det enklare regler för företagen. Turistföretagen
              är i behov av en del förändringar när det gäller arbetsgivaravgifterna
              för att kunna konkurrera mot de svarta tjänsterna. Därför är regeringens
              nya förslag om att sänka socialavgifterna för dessa företag bra.
              Sveriges Hotell- och Restaurangföretagares vd Mats Hulth har i
              veckan skrivit en debattartikel där han redogör för en undersökning
              som visar att av deras medlemsföretag kommer nio av tio att anställa
              i snitt två nya personer om förslaget går igenom i Sveriges riksdag
              den 1 januari.
            </seg>
          </u>
          <u>
            <seg>
              För det tredje, fru talman, behöver vi fler stora idrottsevenemang
              i Sverige. Längd-VM i Falun, alpina skid-VM i Åre, ishockey-VM
              i Stockholm och friidrotts-VM i Göteborg är alla evenemang som
              ger gratisreklam för Sverige runt om i världen. Folk sitter hemma
              i sina stugor i Thailand och Australien, tittar på tv och tänker:
              Sverige ser exotiskt och fint ut. Man kanske skulle åka dit. Därför
              är det extra viktigt att vi får en tydlig struktur för hur vi
              kan få fler evenemang till Sverige.
            </seg>
          </u>
          <u>
            <seg>
              För det fjärde behöver vi en bättre sammanhållen organisation.
              I Sverige finns i dag hundratals olika myndigheter och organisationer
              som från det offentligas sida ansvarar för turismen på olika plan.
              Det skapar stor otydlighet. Det är inte lätt för den ensamme företagaren
              i Orsa som vill starta en verksamhet att veta vem han ska prata
              med. Vi måste tydliggöra vem som ska ansvara för dessa frågor
              i samhället.
            </seg>
          </u>
          <u>
            <seg>
              Men, fru talman, turistindustrin kan även själv göra mycket för
              att växa. Många butiker har fortfarande stängt på lördagar och
              söndagar fastän det är högsäsong i Sverige. Här finns mycket att
              jobba med.
            </seg>
          </u>
          <note type="speaker">
            Anf. 349 LARS-IVAR ERICSON (c) replik:
          </note>
          <u>
            <seg>
              Fru talman! Det var intressant att höra Patrik Forslund. Jag
              kan instämma i turismens stora betydelse. Jag har i ett anförande
              tidigare i kväll berört detta.
            </seg>
          </u>
          <u>
            <seg>
              Jag har en liten fundering när det gäller de stora idrottsevenemangen.
              Jag saknade kanske ett av de allra viktigaste målen, nämligen
              att arrangera OS i Öresundsregionen år 2024. Jag undrar om Patrik
              Forslund ser några möjligheter till att Sverige tillsammans med
              Danmark skulle kunna söka detta evenemang.
            </seg>
          </u>
          <u>
            <seg>
              Sedan vill jag återkomma till tillgängligheten. Patrik Forslund
              hade haft kontakt med många turistföretagare, hörde jag. Jag undrar
              om det hos dessa turistföretagare finns planer på att satsa på
              bättre tillgänglighet för deras respektive turistattraktion.
            </seg>
          </u>
          <note type="speaker">
            Anf. 350 PATRIK FORSLUND (m) replik:
          </note>
          <u>
            <seg>
              Fru talman! När det gäller de stora publika idrottsevenemangen,
              OS och VM, har Sverige av tradition alltid sagt att man ska söka
              vinter-OS nästa gång. Sommar-OS har vuxit sig mycket stort sedan
              Stockholm hade det senast.
            </seg>
          </u>
          <u>
            <seg>
              Jag kan hålla med om att det finns en poäng i att man söker sommar-OS
              tillsammans med andra länder. Det är den utvecklingen som fotbolls-EM
              och fotbolls-VM går mot. Det gäller även ishockey-VM, för den
              delen. Jag var förra veckan tillsammans med några kolleger från
              mitt parti Moderaterna i Göteborg och hälsade på Göteborg &amp; Co
              som marknadsför Göteborg som evenemangsstad. Vi diskuterade då
              möjligheten av att starta ett Sverige &amp; Co för samma ändamål.
              Det är en bra idé.
            </seg>
          </u>
          <u>
            <seg>
              Tillgänglighet absolut. Sverige har jämförelsevis bra infrastruktur,
              och turister reser oftast med flyg eller på vägar. Jag kan från
              min hemregion Siljan säga att Skistar, som äger Sälenkoncernen,
              till exempel börjat flyga skåningar och smålänningar upp till
              Mora och därifrån bussa dem till Sälen för att på så sätt få fler
              turister till regionen.
            </seg>
          </u>
          <note type="speaker">
            Anf. 351 LARS-IVAR ERICSON (c) replik:
          </note>
          <u>
            <seg>
              Fru talman! Jag vill fortsätta att fråga om tillgängligheten
              och undrar om det hos de turistföretagare som Patrik Forslund
              besökte fanns något intresse för att vi i Sverige skulle få ett
              certifieringssystem motsvarande det som finns för de danska turistanläggningarna.
              Jag nämnde tidigare att 1 600 turistmål i Danmark är licensierade
              och tillgängliga medan vi i Sverige endast har ett hundratal.
              Borde inte svenska turistföretagare ta efter det danska systemet?
            </seg>
          </u>
          <note type="speaker">
            Anf. 352 PATRIK FORSLUND (m) replik:
          </note>
          <u>
            <seg>
              Fru talman! Jag måste erkänna att jag tyvärr är okunnig om det
              danska certifieringssystemet. Frågan har inte kommit upp vid mina
              rundresor i länet.
            </seg>
          </u>
          <u>
            <seg>
              Det säger sig självt att för att man ska kunna konsumera turism
              på plats, där skidbackar, älvar och andra naturtillgångar finns,
              behöver man också kunna ta sig till dessa platser. Och då behövs
              infrastruktur av olika slag. Det är den nuvarande regeringen naturligtvis
              medveten om. Jag hoppas att vi kan jobba vidare med det.
            </seg>
          </u>
          <note>
            Finans- och skattepolitik
          </note>
          <note type="speaker">
            Anf. 353 MARIE ENGSTRÖM (v):
          </note>
          <u>
            <seg>
              Fru talman! Vi står inför stora utmaningar i samhället. Det handlar
              till exempel om att minska löneskillnaderna mellan kvinnor och
              män, att förbättra infrastrukturen och att åtgärda klimatförändringarna.
              Det handlar också om ökade krav inom vård och omsorg.
            </seg>
          </u>
          <u>
            <seg>
              Vi har en regering som nästan har som sin främsta gren att sänka
              skatter, vilket innebär att skatteutskottet denna höst kommer
              att få ägna mycket tid åt att debattera i kammaren. Som bekant
              har vi hittills tagit ställning till en rad bedömningar i budgetpropositionen.
              Därefter kommer de separata förslagen.
            </seg>
          </u>
          <u>
            <seg>
              På de sex minuter jag har till mitt förfogande hinner jag inte
              ta upp alla skattefrågor. Jag har därför valt ut några frågor
              som jag särskilt vill lyfta fram. Det är frågor där jag tycker
              att regeringen kanske misslyckats extra mycket. Man kan nästan
              säga att den hamnat riktigt fel.
            </seg>
          </u>
          <u>
            <seg>
              Till att börja med vill jag ta upp hur den ekonomiska förändringen
              mellan kvinnor och män förändras till följd av regeringens skatteförslag.
            </seg>
          </u>
          <u>
            <seg>
              Det är intressant att se att det inte bara är höginkomsttagare,
              de i decilerna 8, 9 och 10, som är de som vinner på regeringens
              skattepolitik. Det är också så att det är männen inom de respektive
              decilerna som är de stora vinnarna. Eller vad sägs om decil 9,
              som får 17 procent av de totala skattesänkningarna? Där går dubbelt
              så mycket till männen som till kvinnorna. Och i decil 10 får männen
              över en fjärdedel av alla skattesänkningar totalt. Där går mer
              än tre gånger så mycket till männen som till kvinnorna. Det här
              är statistik som talar sitt tydliga språk. Här har man uppenbarligen
              misslyckats från alliansens sida.
            </seg>
          </u>
          <u>
            <seg>
              Jag har en annan fråga som jag tänkte ta upp. Utgångspunkten
              är den träff som vi hade i går i skatteutskottet med Skatteverkets
              generaldirektör som pratade om den så kallade skattefelskartan.
              Det är ju allvarligt i sig att staten går miste om över 130 miljarder
              kronor varje år i uteblivna skatteintäkter. Och det är väldigt
              allvarligt att vi har ett så omfattande fusk, skatteundandragande
              och svartjobb.
            </seg>
          </u>
          <u>
            <seg>
              Det är också allvarligt att undandragandet inte bara beror på
              fusk. Felen beror också på krångel och nya regler som ställer
              till problem. På Skatteverket tar de sig för pannan och ser bara
              växande högar med fel ifyllda blanketter och nya kreativa försök
              från framför allt företag att kringgå skatt.
            </seg>
          </u>
          <u>
            <seg>
              Hur kan det bli på det här sättet? När det till exempel gäller
              skattereduktion för hushållsnära tjänster visade ett medieinslag
              alldeles nyligen att många företag kan tänka sig att skriva någonting
              annat på fakturorna bara för att kunna lura staten på skatteinkomster.
              Det verkar som att den reformen, som skulle minska skattefusket,
              i stället skapar nya sätt att skattefuska.
            </seg>
          </u>
          <u>
            <seg>
              Det finns ett annat förslag från alliansens sida, och det är
              sänkta socialavgifter för vissa tjänsteföretag. Det kommer att
              bidra till gränsdragningsproblem. Bemanningsföretagen har hört
              av sig och undrar varför inte de ska omfattas. Man behöver inte
              ha så mycket fantasi för att förstå vad detta egentligen kommer
              att leda till i förlängningen. Förslaget som sådant är också ganska
              uppseendeväckande eftersom det inte ställer några som helst krav
              på den enskilde företagaren att göra några nyanställningar. De
              får det här stödet rätt och slätt utan att avkrävas någon som
              helst motprestation.
            </seg>
          </u>
          <u>
            <seg>
              Så var det då fastighetsskatten. Jag vet inte hur många piruetter
              ni hittills har gjort i den här frågan, och vi kanske inte har
              sett slutet än. Vi har ju inte fått den slutliga propositionen.
              Men frågan är om det är så väldigt bra att ha bråttom i alla lägen.
              Alliansens företrädare i mitt hemlän Värmland skriver gärna på
              debattsidorna och slår sig för bröstet och tycker att de har genomfört
              nästan allting som de sade att de skulle genomföra. Men är det
              så bra om det inte riktigt fungerar, om det är så att man får
              backning från Lagrådet? Lagrådet har nu till exempel gett er en
              riktig uppsträckning och sagt att det här faktiskt är en skatt
              och därför också ska kallas för skatt och ingenting annat. Det
              är viktigt att ta till sig det.
            </seg>
          </u>
          <u>
            <seg>
              Till sist ska jag säga något om klimatomställningen. Från Vänsterpartiets
              sida tycker vi att det är bra att ni har kommit med förslag om
              höjd koldioxidskatt. Vi tycker att det är bra att bränsleskatterna
              höjs. Vi har lagt fram förslag i vårt budgetalternativ om att
              gå vidare på den vägen, att gå vidare med skatteväxling. Vi tycker
              att det är oerhört viktigt. Vi hoppas också att regeringen kommer
              med förslag som innebär att man inte stannar upp år 2008 utan
              visar att man också 2009 och 2010 kan ta den här typen av steg.
            </seg>
          </u>
          <u>
            <seg>
              Jag tänker faktiskt avsluta med en fråga till Socialdemokraterna.
              För ett år sedan stod socialdemokratiska företrädare och också
              jag själv här i den allmänna politiska debatten och sade så här:
              De största vinsterna av jobbskatteavdraget görs av den rikaste
              tiondelen av befolkningen. De kommer nu att bli ännu rikare. Min
              fråga till Socialdemokraterna är: Var det den skattesänkning som
              s står bakom och som ni i ert budgetalternativ kallar ett nedskalat
              förvärvsavdrag som ni menade för ett år sedan?
            </seg>
          </u>
          <note type="speaker">
            Anf. 354 LARS-IVAR ERICSON (c) replik:
          </note>
          <u>
            <seg>
              Fru talman! För en stund sedan debatterade vi kulturpolitik här
              i kammaren och kom då också in på skattefrågor. Jag tänkte passa
              på att ställa en fråga till Marie Engström. Vi pratade nämligen
              om möjligheter för företag att ge pengar till olika kulturinstitutioner
              och sedan få göra avdrag för detta och likaså möjligheter för
              enskilda personer att ge bidrag till ideella organisationer och
              kunna göra avdrag i deklarationen. Siv Holma, Marie Engströms
              partikollega, tyckte att detta var helt orimligt. Jag undrar hur
              Marie Engström ser på sådana avdrag.
            </seg>
          </u>
          <note type="speaker">
            Anf. 355 MARIE ENGSTRÖM (v) replik:
          </note>
          <u>
            <seg>
              Fru talman! Min principiella inställning är att när vi ska fördela
              pengar inom kulturområdet nu är jag inte någon kulturpolitiker
              som frågeställaren är är det viktigt att det underställs en demokratisk
              debatt och demokratiska beslut, till exempel att vi här fördelar
              pengarna till de olika kulturområdena. Jag föredrar det framför
              att företag eller privatpersoner själva ska kunna rikta pengar
              och därmed också kunna få göra skatteavdrag. Jag tycker att det
              snarare är en fråga om demokrati att man har en diskussion om
              de frågorna.
            </seg>
          </u>
          <note type="speaker">
            Anf. 356 LARS-IVAR ERICSON (c) replik:
          </note>
          <u>
            <seg>
              Fru talman! Inom EU är det bara Sverige och Slovakien som inte
              har sådana avdragsmöjligheter för dem som ger bidrag till ideella
              organisationer och kulturinstitutioner. Från Centerpartiet välkomnar
              vi nu att regeringen i budgeten har aviserat en utredning som
              ska göra det möjligt också för oss här i Sverige, både individer
              och företag, att göra sådana avdrag för bidrag till ändamål som
              vi känner är väldigt viktiga.
            </seg>
          </u>
          <note type="speaker">
            Anf. 357 MARIE ENGSTRÖM (v) replik:
          </note>
          <u>
            <seg>
              Fru talman! Jag har ingen större kommentar till att regeringen
              tillsätter en utredning. Det finns väl alltid anledning att utreda
              både det ena och det andra. Jag vet inte om det här är den viktigaste
              utredningen. Men jag vidhåller mitt tidigare svar, att jag tycker
              att den här typen av avgöranden ska ske i en demokratisk debatt
              i en demokratisk församling.
            </seg>
          </u>
          <note type="speaker">
            Anf. 358 GUNNAR ANDRÉN (fp) replik:
          </note>
          <u>
            <seg>
              Fru talman! När Marie Engström väljer att diskutera hur skattesänkningar
              slår kan man konstatera att Vänsterpartiet alltid slipper ifrån
              sådana diskussioner genom att föreslå höjda skatter i stället.
            </seg>
          </u>
          <u>
            <seg>
              Den nuvarande politiken har gett många kvinnor, många unga och
              inte minst många invandrare jobb. Och att ha en egen inkomst,
              fru talman, är det som är det allra bästa och som ger bäst styrka
              när man ska gå vidare i livet.
            </seg>
          </u>
          <u>
            <seg>
              Allra sist: Apropå dessa gränsdragningsproblem som finns med
              hushållsnära tjänster, finns det i Finland ett system, också med
              gränsdragningsproblem. I det landet har Vänsterpartiet biträtt
              detta system. Jag tror för min del att det är bra att de jobb
              som man kan omvandla från svarta till vita också blir de här.
            </seg>
          </u>
          <note type="speaker">
            Anf. 359 MARIE ENGSTRÖM (v) replik:
          </note>
          <u>
            <seg>
              Fru talman! Jag hade nästan väntat mig den typen av frågeställning.
              Det finns konsensus i Finland från alla partier. Man kanske inte
              har sagt att systemet är bra, men man vill i alla fall gå vidare
              med det. Det stämmer helt och fullt.
            </seg>
          </u>
          <u>
            <seg>
              Sedan ska man komma ihåg att systemet i Finland och systemet
              i Sverige skiljer sig en hel del åt. Det svenska systemet är bra
              mycket mer generöst än det finska. Det finska systemet omfattar
              också mycket fler åtgärder än vad det svenska gör. Det som är
              en intressant lärdom att dra av det finska systemet är trots allt
              att jämförelsevis få använder det för olika typer av städjobb.
              Det är annan verksamhet som de flesta utnyttjar avdraget till,
              som reparationer och så vidare. Det liknar i stort det system
              som vi själva hade som en konjunkturpolitisk åtgärd för tre fyra
              år sedan här i Sverige.
            </seg>
          </u>
          <note type="speaker">
            Anf. 360 GUNNAR ANDRÉN (fp) replik:
          </note>
          <u>
            <seg>
              Fru talman! Jag vill ta upp en annan tråd som Marie Engström
              hade, nämligen problemet med svartjobben. Jag tror att vi är mycket
              eniga i riksdagen om att även om det finns gränsdragningsproblem
              så ska vi se till att Skatteverket har sådana funktioner och medel
              att man inte ska kunna skattefuska. Jag håller med om att det
              finns alldeles för många som ägnar sig åt den sortens verksamhet.
              Det var bra att Skatteverket kom fram med skattefelskartan i går
              så att vi kommer åt dessa.
            </seg>
          </u>
          <u>
            <seg>
              Men den avgörande punkten är något annat, nämligen att se till
              att så många som möjligt arbetar vitt. De som fifflar ska straffas.
              Det ska vi ha ett bra skatteverk till.
            </seg>
          </u>
          <note type="speaker">
            Anf. 361 MARIE ENGSTRÖM (v) replik:
          </note>
          <u>
            <seg>
              Fru talman! Det är bara att konstatera att alliansregeringen
              inte bara har sett till att vi har fått mycket mer krångel. Ni
              har som målsättning att minska krånglet med 25 procent, men frågan
              är om ni inte i stället ökar krånglet med 25 procent. Ni har också
              sett till att hitta nya vägar för skatteundandragande, och det
              är mycket allvarligt.
            </seg>
          </u>
          <note type="speaker">
            Anf. 362 HELENA LEANDER (mp):
          </note>
          <u>
            <seg>
              Fru talman! Med alla de skatteförslag som är på gång denna höst
              kommer vi att få debattera skatter till leda här i kammaren. Det
              är jag övertygad om. Så jag tänker inte säga ett ord om skatter
              i dag.
            </seg>
          </u>
          <u>
            <seg>
              Jag tänker i stället tala om en fråga som ofta har svischat förbi
              lite som hastigast i debatten utan att någon någonsin tagit sig
              tid att förklara varför det skulle vara ett argument för det ena
              eller det andra. Jag tänker tala om ekonomisk tillväxt.
            </seg>
          </u>
          <u>
            <seg>
              Ekonomisk tillväxt innebär, krångligt uttryckt, att vi ökar marknadsvärdet
              av de varor och tjänster för slutlig konsumtion som produceras
              i landet under ett år. Enklare uttryckt: Vi konsumerar och producerar
              mer. Vad det däremot är som vi producerar eller hur det ska fördelas
              säger tillväxten inget om.
            </seg>
          </u>
          <u>
            <seg>
              Inom lyckoforskningen har man visat att rikare länder i allmänhet
              har en lyckligare befolkning än fattigare länder, men bara upp
              till en viss nivå. Den nivån passerade de flesta rika länder någon
              gång mellan 50- och 70-talen. Sedan dess har lyckan stått still
              eller rent av gått bakåt trots att produktionen hela tiden har
              ökat. Kanske är det inte heller så konstigt. När vi väl har våra
              materiella basbehov tillgodosedda är det kanske inte i första
              hand fler statusprylar som ger den största lyckan, utan kanske
              snarare hälsa, delaktighet, sociala relationer och sådant som
              är lite svårare att köpa för pengar.
            </seg>
          </u>
          <u>
            <seg>
              Men om vi inte bli lyckligare av tillväxt, vad ska vi då ha den
              till? För att finansiera den offentliga välfärden, blir oftast
              svaret. Det motiveras med att tillväxt ger högre löner och därmed
              högre skatteintäkter. Däremot talar man inte lika ofta om att
              den också kan ge högre kostnader.
            </seg>
          </u>
          <u>
            <seg>
              Tillväxt uppstår i allmänhet genom produktivitetsökningar. Vi
              kan helt enkelt producera mer med samma mängd resurser, må det
              vara kapital, arbete eller naturresurser. När arbetstagaren producerar
              mer kan den också kräva högre lön. Problemet är att produktivitetsökningar
              är så mycket lättare att uppnå inom varuproduktionen än bland
              de tjänster som den offentliga sektorn är så rik på. Med en ny
              maskin kan man kanske producera fler saxar per anställd, men hur
              undervisar man fler barn per lärare utan att försämra undervisningen?
              Hur vårdar man fler personer per vårdare utan att vården blir
              sämre?
            </seg>
          </u>
          <u>
            <seg>
              Tillväxten kommer därför med nödvändighet att koncentreras till
              det privata näringslivet och framför allt varuproduktionen. Däremot
              vill troligtvis även de offentliganställda få högre löner om de
              privatanställda får det. Så vill man inte öka löneklyftorna mellan
              privat- och offentliganställda blir man helt enkelt tvungen att
              se hur de ökade skatteintäkterna äts upp av höjda löner. Och då
              var tillväxten inte till så stor nytta för välfärden.
            </seg>
          </u>
          <u>
            <seg>
              Lika lite som vi ska blåsa upp tillväxtens välsignelser ska vi
              blåsa upp dess nackdelar eller för den delen släta över dem. Det
              finns inte ett enkelt linjärt samband mellan tillväxt och miljöförstöring,
              helt enkelt för att tillväxtens nivå inte säger något om dess
              innehåll. På samma sätt som lyckan hos en befolkning troligtvis
              är annorlunda om tillväxten består av kanoner eller dansföreställningar
              så påverkar det såklart också miljöpåverkan. Med modern teknik
              och med större tyngdpunkt på tjänsteproduktion framför varuproduktion
              kan tillväxtens miljöpåverkan minska.
            </seg>
          </u>
          <u>
            <seg>
              Däremot ska det till rätt djärva antaganden för att hävda att
              vi kan ha dagens nivå på tillväxt med noll miljöpåverkan. Och
              handen på hjärtat: Behöver inte vår miljöpåverkan minska, inte
              bara öka lite långsammare?
            </seg>
          </u>
          <u>
            <seg>
              Om alla skulle leva som vi i Sverige gör skulle vi behöva tre
              jordklot till. Jag har svårt att se hur vi enbart med ny teknik
              skulle kunna fixa de tre kloten. Hittills har ökad resurseffektivitet
              i form av ny teknik i allmänhet ätits upp av en ännu snabbare
              ökande tillväxt. Så det är lite väl optimistiskt att påstå att
              vi nu har en hållbar tillväxt. Däremot ska vi förstås fortfarande
              med kraft se till att stödja en utveckling av mer effektiv och
              resurssnål teknik. Men den tekniken behövs för att minska vår
              miljöpåverkan, inte för att öka vår konsumtion ytterligare.
            </seg>
          </u>
          <u>
            <seg>
              Det är inte bara användningen av naturresurser som med tiden
              blir effektivare, utan också användningen av arbetstid. Vi kan
              antingen välja att jobba lika mycket men tillverka mer eller att
              tillverka lika mycket men jobba mindre. Tidigare generationer
              har ibland valt att minska arbetstiden och ibland att prioritera
              ökade löner. Numera stiger lönerna i stadig takt, men de som har
              jobb jobbar lika mycket som förut. Innebär det att folk nu för
              tiden känner sig nöjda och tycker att de har en bra balans mellan
              arbete och fritid i sitt liv? Jag tror inte det.
            </seg>
          </u>
          <u>
            <seg>
              Stressen är vår tids gissel. Det gäller både den som sliter med
              att få ihop vardagen med arbete, hem och familj och den som sliter
              för att få ett jobb och inte får det. Hittills har politikernas
              svar på det varit att skapa fler jobb, oavsett vad jobben ska
              producera som vi inte redan har.
            </seg>
          </u>
          <u>
            <seg>
              Kanske borde vi i stället fråga oss om människor skulle bli lyckligare
              om vi försökte dela jämnare på de jobb vi har. Frågar man människor
              om de helst skulle vilja ta ut den ökade produktiviteten i form
              av kortare arbetstid eller höjd lön så svarar 57 procent kortare
              arbetstid. Det är kanske dags att dra ned på tempot lite för att
              inte slita ut människor och miljö? Kanske är det dags att överge
              ekonomisk tillväxt som överordnat ekonomiskt mål och i stället
              fråga oss vad som är den bästa politiken för att människor ska
              må bra. Jag är inte övertygad om att alla kommer att svara tillväxt.
            </seg>
          </u>
          <note type="speaker">
            Anf. 363 LENNART HEDQUIST (m):
          </note>
          <u>
            <seg>
              Fru talman! Socialdemokraterna har i sin kampanj mot skattesänkningar
              på arbete döpt om vanliga låg- och medelinkomsttagare till höginkomsttagare.
              Det är lokalvårdare, förskollärare, poliser, ingenjörer, lärare
              och så vidare som nu sägs ingå i gruppen höginkomsttagare. I förhållande
              till den politik som alliansen har lagt fram lägger Socialdemokraterna
              stora skattehöjningar i de inkomstlägena. Det är nettobelopp på
              runt 300 kronor i månaden, det vill säga motsvarande minst 500
              kronor i månaden brutto.
            </seg>
          </u>
          <u>
            <seg>
              Det är, fru talman, om jobbavdraget för dem som är i arbete som
              de politiska skiljelinjerna klarast framträder i årets budget.
              Alliansen fortsätter med skattesänkningar som gör det mer lönsamt
              för alla att vara i arbete. Vi lägger skattesänkningarna där,
              Socialdemokraterna höjer skatten för det arbetande Sverige.
            </seg>
          </u>
          <u>
            <seg>
              För att klara vår stora skattesänkning inom ramen för en sund
              finanspolitik under rådande konjunktur har samtidigt besparingar
              lagts fram, men också skattehöjningar på vissa punktskatter har
              varit nödvändiga. Somliga av dessa är välmotiverade i största
              allmänhet, andra är rent fiskala just för att finansiera skattesänkningar
              på det viktiga jobbavdraget.
            </seg>
          </u>
          <u>
            <seg>
              Fru talman! Fastighetsskatteomläggningen har nu kunnat konkretiseras
              i ett i stort välavvägt förslag. Det är viktigt att notera att
              det var en mycket stor sänkning av fastighetsskatten som gjordes
              redan förra året, i anslutning till regeringsskiftet. Jag har,
              fru talman, noterat att villaägarnas organisation i sin något
              märkliga statistiska undersökning helt förbisett den skattesänkning
              som då genomfördes.
            </seg>
          </u>
          <u>
            <seg>
              Människor fick då sänkt fastighetsskatt som var betydande. Några
              av dem får 2008 en något höjd fastighetsskatt i relation till
              detta, men det rör sig om väldigt små belopp. Sänkningen är ju
              påtaglig för alla om man jämför med förhållandena under valrörelsen.
              Nästan alla har fått en mycket betydande sänkning i förhållande
              till vad de skulle ha haft med fortsatt socialdemokratisk politik.
              Löftet var just att skatten skulle sänkas för alla, men framför
              allt att den illegitima skatten skulle tas bort. Det gick inte
              att förutse vad den skulle bli på grund av taxeringsvärden som
              löpte amok.
            </seg>
          </u>
          <u>
            <seg>
              Slopandet av förmögenhetsskatten är en för hela landet viktig
              åtgärd. Förmögenhetsskatten skadar hela folkhushållet genom sin
              destruktiva effekt på samhällsekonomin och investeringsklimatet.
              Förmögenhetsskatten har drivit företagare och företagsägare ut
              ur landet. Kapital motsvarande upp emot 1 000 miljarder kronor
              är placerade utomlands. Man kan nämna stora företag som Ikea och
              Tetrapak, men också mindre. Det har totalt blivit en dränering
              av kapital som skulle kunna ha arbetat i vårt land så att kapitalskatt
              på dessa medel kunde ha tillförts landet Sverige. Det är viktigt
              med förmögenhetsskattens slopande eftersom det gynnar oss alla.
              Det är självklart att det kortsiktigt är de som har betalat förmögenhetsskatten,
              eller konfiskationsskatten som den kanske borde kallas, som gynnas.
              Jag tror att Göran Persson bland andra har sagt att förmögenhetsskatten
              är en frivillig skatt eftersom den fungerar som en schweizerost
              med många slumpmässiga hål. De som har betalat den och som slipper
              den nu har naturligtvis kortsiktigt vunnit.
            </seg>
          </u>
          <u>
            <seg>
              Nu är det oerhört väsentligt att den tas bort eftersom den är
              skadlig för hela folkhushållet.
            </seg>
          </u>
          <u>
            <seg>
              Skatteutskottet var förra veckan i Finland där Socialdemokraterna
              i regeringsställning medverkat till förmögenhetsskattens slopande
              där. Socialdemokraterna hävdar ingalunda i opposition annat än
              att det var en bra och riktig åtgärd.
            </seg>
          </u>
          <u>
            <seg>
              Min fråga är: När ska Socialdemokraterna i vårt land ta till
              sig detta och sluta med att av skär populism försöka vinna poäng
              på att hävda att man av fördelningspolitiska skäl skulle återinföra
              skatten? Det är en skatt som i stort sett är slopad i vår omvärld.
            </seg>
          </u>
          <u>
            <seg>
              Just att den är slopad i vår omvärld gör argumentet så starkt
              för att vi för vår egen skull måste ta steget att slopa den i
              vårt land. Så länge förmögenhetsskatten finns kvar är den nämligen
              destruktiv för landet Sverige och för alla oss som bor i landet.
              Dess slopande kommer inte en dag för tidigt när regeringen lägger
              sitt slutliga förslag.
            </seg>
          </u>
          <note type="speaker">
            Anf. 364 RAIMO PÄRSSINEN (s) replik:
          </note>
          <u>
            <seg>
              Fru talman! Lennart Hedquist och Moderaterna blickar mot utlandet
              och hämtar exempel där. Utlandet blickar mot Sverige och undrar
              varför vi ska slopa fastighetsskatten. Den har absolut ingenting
              med tillväxt och jobb att göra. OECD-ekonomerna rekommenderar
              oss i stället att höja den. Det gjorde man under våren.
            </seg>
          </u>
          <u>
            <seg>
              Det är ren moderatretorik som Hedquist ägnar sig åt. Jag skulle
              kunna ställa frågan: Vilka skattehöjningar drabbar en höginkomsttagare
              i Sverige i dag? Ser vi några sådana?
            </seg>
          </u>
          <u>
            <seg>
              Lennart Hedquist väljer att säga att det är vi som kallar de
              vanliga löntagarna för höginkomsttagare. Samtidigt vet alla att
              de som gynnas av Hedquists och Moderaternas politik är just de
              riktiga höginkomsttagarna.
            </seg>
          </u>
          <u>
            <seg>
              Förmögenhetsskatten är destruktiv, säger Hedquist och försöker
              föra i bevis att 1 000 miljarder kronor som finns i utlandet skulle
              komma tillbaka. Det finns det absolut inga belägg för.
            </seg>
          </u>
          <note type="speaker">
            Anf. 365 LENNART HEDQUIST (m) replik:
          </note>
          <u>
            <seg>
              Fru talman! Jag har inte hävdat att 1 000 miljarder återvänder,
              men det viktiga är att inte ytterligare pengar försvinner ut ur
              landet. Det är naturligtvis oerhört bra ju fler av dessa miljarder
              som återvänder.
            </seg>
          </u>
          <u>
            <seg>
              Om förmögenhetsskatten är slopad i vår omvärld utsätter vi oss
              för risken att få en successiv kapitalflykt. Det skadar oss alla.
            </seg>
          </u>
          <u>
            <seg>
              När man sänker skatter i ett land med höga skatter kommer det
              alla som bor i landet till del. När man ser till totalsummorna
              har vi lagt tonvikten av skattesänkningar i jobbskatteavdraget
              för låg- och mellaninkomsttagarna. Det är självklart att när man
              sänker skatter kommer det också så kallade höginkomsttagare till
              del.
            </seg>
          </u>
          <u>
            <seg>
              Är det då några skattehöjningar som, med Raimo Pärssinens ordval,
              drabbar höginkomsttagarna? Det är det ju. Många av skatteändringarna
              inom punktskatteområdet kommer naturligtvis att drabba även höginkomsttagare.
            </seg>
          </u>
          <note type="speaker">
            Anf. 366 RAIMO PÄRSSINEN (s) replik:
          </note>
          <u>
            <seg>
              Fru talman! Det drabbar alla. Just det. De som tjänar mest på
              er skattepolitik är naturligtvis höginkomsttagarna.
            </seg>
          </u>
          <u>
            <seg>
              Det flödar av kapital i Sverige. Det flödar av kapital internationellt
              sett. Jag tror att det blir svårt för Hedquist och andra att bevisa
              att 1 000 miljarder skulle återföras till landet.
            </seg>
          </u>
          <u>
            <seg>
              När det gäller förvärvsavdraget blir min fundering: Varför skulle
              inte pensionärerna omfattas av det? Varför ska de betala högre
              skatt? Är inte pensionen en inarbetad uppskjuten lön?
            </seg>
          </u>
          <u>
            <seg>
              Borde inte dagens löntagare lägga undan pengar för att säkerställa
              levnadsvillkoren när de går i pension? När man går i pension hamnar
              man i en skattechock.
            </seg>
          </u>
          <u>
            <seg>
              Reinfeldt anser att vi inte har råd att sänka skatten för pensionärerna.
              Det vill vi socialdemokrater göra. Instämmer Lennart Hedquist
              i det? Lennart Hedquist har haft många andra förslag, men fått
              en knäpp på näsan av statsministern. Hur blir det? Har vi inte
              råd att sänka för pensionärerna?
            </seg>
          </u>
          <note type="speaker">
            Anf. 367 LENNART HEDQUIST (m) replik:
          </note>
          <u>
            <seg>
              Fru talman! För pensionärerna är det viktigt att regeringens
              politik leder till att de får högre pensioner på grund av förändringarna
              av inkomstindex. Att vi har lyckats att med vår politik skapa
              en så kraftigt ökad sysselsättning, som fortsätter att öka, leder
              till en förändring av inkomstindex som gör att pensionärerna kommer
              att få mer pension per månad, betydligt mer än vad Socialdemokraterna
              säger sig kunna åstadkomma genom att ta ut mer skatt av alla för
              att finansiera ökade pensioner.
            </seg>
          </u>
          <u>
            <seg>
              Det är så som politik ska bedrivas att åstadkomma en ekonomisk
              tillväxt i landet som gör att det kommer också pensionärerna till
              del. Det är den politiken som har bedrivits under de här åren.
              Pensionärerna kommer att se det under 2008, 2009 och 2010.
            </seg>
          </u>
          <note type="speaker">
            Anf. 368 MONICA GREEN (s) replik:
          </note>
          <u>
            <seg>
              Fru talman! En lögn blir inte sann för att man uttalar den oftare.
              Att Lennart Hedquist påstår att det är låg- och medelinkomsttagarna
              som tjänar på jobbavdraget är ren lögn. Ju mer man tjänar, ju
              högre inkomst man har, desto mer tjänar man på ert så kallade
              jobbavdrag det som är förvärvsavdrag. Det är inte låg- och medelinkomsttagarna
              som har fått de stora skattesänkningarna. Det är era höginkomsttagare,
              som ni vill köpa röster från.
            </seg>
          </u>
          <u>
            <seg>
              Den lögnen blir inte sann bara för att du upprepar den.
            </seg>
          </u>
          <u>
            <seg>
              Jag har också en fråga när det gäller pensionärer. Det gäller
              de kvinnliga pensionärer som har väldigt låg pension. Varför ska
              de inte få möjlighet att få sänkt skatt? Tycker Lennart Hedquist
              verkligen att det är rättvist att de ska betala miljonärernas
              skattesänkningar?
            </seg>
          </u>
          <note type="speaker">
            Anf. 369 LENNART HEDQUIST (m) replik:
          </note>
          <u>
            <seg>
              Fru talman! De betalar inte några skattesänkningar för miljonärerna.
              Pensionärerna får inte något jobbavdrag om de inte är i arbete.
              Alla pensionärer som är i arbete får ju skattesänkningar genom
              jobbavdraget.
            </seg>
          </u>
          <u>
            <seg>
              Jobbavdraget är ju en stimulans till att vara i arbete. Det tar
              slut ungefär vid brytpunkten. Den stiger inte i kronor räknat
              därutöver.
            </seg>
          </u>
          <u>
            <seg>
              Den är procentuellt störst precis för de grupper som jag nämnde
              lokalvårdare, förskollärare, ingenjörer och så vidare. Det är
              dessa grupper som får den stora skattesänkningen genom jobbavdraget,
              och det är den skattesänkningen som Socialdemokraterna motsätter
              sig. Ni går emot skattesänkningar för de stora LO-grupperna och
              tjänstemannagrupperna med låg- och mellaninkomsttagare. Det är
              den politiken som ni tror att ni kan vinna på.
            </seg>
          </u>
          <note type="speaker">
            Anf. 370 MONICA GREEN (s) replik:
          </note>
          <u>
            <seg>
              Fru talman! Jag undrar: Betalar man hyra med procent eller med
              kronor?
            </seg>
          </u>
          <u>
            <seg>
              Även om Lennart Hedquist kan räkna fram procenten är det faktiskt
              i kronor räknat höginkomsttagarna som tjänar på förvärvsavdraget.
              Jag tycker att det är skamligt mot Sveriges pensionärer och särskilt
              mot de kvinnor som har väldigt låg pension. Jag tycker också att
              det är skamligt mot låginkomsttagarna att du står här och säger
              att det är de som tjänar på jobbavdraget. Det är det inte. Det
              är höginkomsttagarna som tjänar på jobbavdraget. Det är orättvist,
              och steg två är ännu mer orättvist. Det är trist att ni far med
              osanning.
            </seg>
          </u>
          <u>
            <seg>
              Jag har en fråga till. Den gäller villaägarna i Uppsala. Det
              finns 5 124 villaägare i Uppsala, som Lennart Hedquist kommer
              från, som kommer att få höjd fastighetsskatt. Vad säger Lennart
              Hedquist till dem?
            </seg>
          </u>
          <note type="speaker">
            Anf. 371 LENNART HEDQUIST (m) replik:
          </note>
          <u>
            <seg>
              Fru talman! Villaägarna i Uppsala får inte höjd fastighetsskatt
              i förhållande till vad de betalade under socialdemokratiskt styre
              2006. De fick en stor skattesänkning förra året. Några av dem,
              boende på vissa radhustomter, får en höjning med några hundralappar.
              Men de har i förhållande till vad de betalade under socialdemokratiskt
              styre fått en kraftig skattesänkning. Detta är sanningen, och
              den går inte att diskutera bort.
            </seg>
          </u>
          <u>
            <seg>
              Sedan försöker Monica Green dribbla med jobbavdraget. Det är
              inte jobbavdraget som i kronor räknat ger så kallade höginkomsttagare
              mer i skattesänkning, utan det är en annan effekt av skattesystemet,
              nämligen indexeringen av brytpunkten som Socialdemokraterna själva
              har infört. Titta på skattetabellerna för jobbskatteavdragets
              effekt! Då kommer ni att se att jobbskatteavdraget slutar på ungefär
              de inkomstnivåer som jag har angett.
            </seg>
          </u>
          <note type="speaker">
            Anf. 372 HELENA LEANDER (mp) replik:
          </note>
          <u>
            <seg>
              Fru talman! Om det är någon som dribblar med siffrorna när det
              gäller jobbavdraget är det nog snarare Lennart Hedquist än Monica
              Green. Att jobbavdraget slutar att växa när man har kommit upp
              i de riktigt höga lönerna innebär inte att det inte växer tills
              man kommit dit. Fortfarande får höginkomsttagarna ett större jobbskatteavdrag
              i kronor än vad låginkomsttagarna får. Jag tycker att det är en
              väldigt konstig politik, bland annat av fördelningsskäl. Men vad
              är syftet med jobbskatteavdraget? Jo, det är att det ska löna
              sig att gå från bidrag till arbete. Och om man tjänar i storleksordningen
              av vad vi tjänar, så inte är det någon som går tillbaka till bidrag
              om de inte får något jobbskatteavdrag. Det är människor i de riktigt
              låga inkomstklasserna som i så fall behöver ett jobbskatteavdrag,
              och de får minst av ert jobbskatteavdrag.
            </seg>
          </u>
          <note type="speaker">
            Anf. 373 LENNART HEDQUIST (m) replik:
          </note>
          <u>
            <seg>
              Fru talman! Helena Leander borde i så fall definiera vad som
              är en höginkomsttagare. En höginkomsttagare är det en heltidsarbetande
              polis? Är det en heltidsarbetande lärare? Är det en heltidsarbetande
              ingenjör eller en förskollärare? Nej, det är inga höginkomsttagare,
              och det är där som det sätts stopp för jobbavdragets effekt i
              kronor räknat.
            </seg>
          </u>
          <u>
            <seg>
              Sedan är det så, Helena Leander, att varje lönerörelse, som i
              regel tar sin bäring i att öka lönen i procent, i kronor räknat
              ger en person som är i heltidsarbete och har högre lön något mer
              än en person som har betydligt lägre lön. Men det rättas delvis
              till genom jobbskatteavdraget. Den procentuella ökningen för dessa
              grupper med lägre lön är betydligt större än för dem med högre
              lön. Det är på det viset som profilen med skattesänkningar i form
              av jobbavdrag har fått det att bli extra lönsamt att vara i arbete
              för heltidsarbetande i det som vi kallar låg- och mellaninkomstgrupperna.
            </seg>
          </u>
          <note type="speaker">
            Anf. 374 HELENA LEANDER (mp) replik:
          </note>
          <u>
            <seg>
              Fru talman! Att man har procentuella uppräkningar i lönerörelserna,
              som är en fråga mellan arbetsmarknadens parter, är knappast ett
              skäl att utforma jobbskatteavdraget på ett sådant sätt. Om man
              verkligen vill göra någonting som gynnar låginkomsttagare och
              som gör det lönsamt för låginkomsttagare att gå från bidrag till
              arbete skulle man kunna utforma det på ett sätt som mycket tydligare
              träffar låginkomsttagare.
            </seg>
          </u>
          <u>
            <seg>
              På den tiden som Miljöpartiet var med och bestämde mer än vad
              vi gör nu gjordes en sänkning av grundavdraget som utformades
              så att det specifikt gynnade dem som tjänade lite i stället för
              att som ni gör ge mest till dem som redan har mest.
            </seg>
          </u>
          <u>
            <seg>
              Vi kan köpa att vi har ett jobbskatteavdrag för dem som tjänar
              lite, men då ska det trappas av för dem som tjänar mer eftersom
              de faktiskt inte behöver något jobbskatteavdrag.
            </seg>
          </u>
          <note type="speaker">
            Anf. 375 LENNART HEDQUIST (m) replik:
          </note>
          <u>
            <seg>
              Fru talman! Det som Helena Leander nu för fram är att man ska
              åstadkomma stärkande effekter i fråga om marginalskatter i dessa
              vanliga inkomstlägen. Det tror jag är mycket svårt att sälja för
              de grupper som berörs. Vi har utformat jobbavdraget så att tyngdpunkten
              ligger på dem som inte har höga inkomster och som är heltidsarbetande
              under brytpunkten. Det är i dessa inkomstlägen som det är särskilt
              viktigt att man stimulerar till arbete och fler arbetsinsatser.
              Det har fått den effekten att arbetsutbudet i vårt land har ökat,
              vilket är någonting som är gynnsamt för alla och som i förlängningen
              bland annat kommer att leda till högre pensioner. Det är på det
              viset som vi kan få en bättre samhällsekonomi att vidta åtgärder
              som är bra för hela samhällsekonomin. Det har bland annat jobbavdraget
              lett till.
            </seg>
          </u>
          <note type="speaker">
            Anf. 376 MARIE ENGSTRÖM (v) replik:
          </note>
          <u>
            <seg>
              Fru talman! Jag vill inleda med att säga att jag delar de synpunkter
              som Helena Leander har framfört. Men jag tänkte använda mina repliker
              till att ställa några andra frågor utifrån de saker som jag tog
              upp i mitt anförande. Det gäller några, som jag tycker, pinsamheter
              som regeringen har kommit med i sin budgetproposition. Det handlar
              bland annat om det ökade krånglet. Jag måste fråga Lennart Hedquist:
              Kommer ni att lägga fram förslag om att minska krånglet och som
              innebär att vi fortsättningsvis kanske kan ha en likformig beskattning
              och inte ett beskattningssystem som blir krångligare och som möjliggör
              skatteundandragande på ett sätt som faktiskt är ganska uppseendeväckande?
            </seg>
          </u>
          <u>
            <seg>
              Jag har till sist en fråga om förmögenhetsskatten. Lennart Hedquist
              sade i sitt anförande att förmögenhetsskatten har drivit företag
              ut ur landet. Då måste jag ställa frågan: Vilka företag har drivits
              ut ur detta land på grund av förmögenhetsskatten?
            </seg>
          </u>
          <note type="speaker">
            Anf. 377 LENNART HEDQUIST (m) replik:
          </note>
          <u>
            <seg>
              Fru talman! Det kan ha varit att tungan slant lite grann. Det
              är ägare av företag som har drivits ut ur landet och därmed en
              stor del av kapitalet. Man kan som exempel ta ägare av stora företag
              som jag kanske inte behöver namnge här. Av den anledningen ville
              till och med Socialdemokraterna befria dem som fanns kvar från
              förmögenhetsskatt. De riktigt stora miljardärerna har nämligen
              befriats från förmögenhetsskatten, vilket Marie Engström så väl
              vet.
            </seg>
          </u>
          <u>
            <seg>
              Sedan är det självklart att jag inte är någon vän av krångel.
              Och alla åtgärder som kan minska krånglet är naturligtvis välkomna.
              Men om Marie Engström syftar på att det förs in vissa regler nu
              för att minska svartarbetet i vårt land får man väl leva med att
              det ibland blir lite mer krångel om man kan nå effekten att man
              minskar svartarbetet, till exempel i tjänstesektorn, den hushållsnära
              sektorn. Det handlar om arbetsgivaravgifter och så vidare. Ibland
              får det bästa inte bli det godas fiende.
            </seg>
          </u>
          <note type="speaker">
            Anf. 378 MARIE ENGSTRÖM (v) replik:
          </note>
          <u>
            <seg>
              Fru talman! Men problemet är att det kanske håller på att bli
              på det sättet att när ni vill vidta åtgärder för att minska skatteundandragande
              visar det sig att det slutar med att det blir precis tvärtom,
              att nya kreativa idéer kläcks både här och där just för att staten
              inte ska få in de skatteintäkter som man vill. Det måste väl Lennart
              Hedquist tycka är ett jättestort problem?
            </seg>
          </u>
          <u>
            <seg>
              För att återgå till förmögenhetsskatten är det egentligen inte
              så att ni övervärderar betydelsen av att ta bort den. Det måste
              väl ändå vara på det sättet. Handen på hjärtat, tror ni verkligen
              att så många miljarder helt plötsligt skulle rinna tillbaka till
              Sverige? Lennart Hedquist fick tona ned sitt eget uttalande från
              anförandet nyss när det gäller förmögenhetsskatten. Finansministern
              har själv sagt vid något tillfälle att det faktiskt är en fördelningspolitiskt
              riktigt motiverad skatt. Delar inte Lennart Hedquist den synpunkten?
            </seg>
          </u>
          <note type="speaker">
            Anf. 379 LENNART HEDQUIST (m) replik:
          </note>
          <u>
            <seg>
              Fru talman! Så småningom får vi facit över vad slopandet av förmögenhetsskatten
              kommer att innebära för landet. Det viktigaste är att utflödet
              stoppas. Sedan kommer vi säkert att med andra åtgärder få ett
              inflöde. Det är bra för hela landet. Det är därför som jag finner
              det något uppseendeväckande att försöka lansera ett återinförande
              av förmögenhetsskatten.
            </seg>
          </u>
          <u>
            <seg>
              Ett problem för det här landet har varit och är svartarbetets
              omfattning. Jag tror inte att Marie Engström ens skulle vilja
              påstå att införandet av skatteförändringarna hushållsnära tjänster,
              förändringarna inom tjänstesektorn och sådant kommer att leda
              till någonting annat än att svartarbetet minskar och att mer arbete
              som tidigare varit svart nu blir vitt, till gagn för hela folkhushållet.
            </seg>
          </u>
          <note type="speaker">
            Anf. 380 ULLA ANDERSSON (v) replik:
          </note>
          <u>
            <seg>
              Fru talman! Lennart Hedquist har i en intervju sagt att det här
              med de nya moderaterna väl egentligen inte är så nytt utan att
              det är ungefär samma politik som förut. Det är vi mycket medvetna
              om.
            </seg>
          </u>
          <u>
            <seg>
              Redan nu har ni genomfört hälften av de skattesänkningar som
              ni 2002 gick till val på. Fördelningspolitiskt är det klassisk
              moderat fördelningspolitik. Det är män med höga inkomster som
              är de stora vinnarna.
            </seg>
          </u>
          <u>
            <seg>
              Dessutom undandrar ni fram till 2006 ungefär 90 miljarder i intäkter
              från den gemensamma välfärden jämfört med 2006 års nivå. Det är
              mer än vad hälso- och sjukvård, social omsorg, handikapp, utbildning
              och universitetsforskning får i statsbudgeten.
            </seg>
          </u>
          <u>
            <seg>
              Jag vill därför fråga Lennart Hedquist: Hur har ni tänkt finansiera
              den generella välfärden framöver? Eller är det kanske så att de
              nya moderaternas tomma ord egentligen innebär att inte heller
              den generella välfärden är något som ni står upp för utan att
              ni har för avsikt att gå till avgiftsfinansieringar och privata
              lösningar?
            </seg>
          </u>
          <note type="speaker">
            Anf. 381 LENNART HEDQUIST (m) replik:
          </note>
          <u>
            <seg>
              Fru talman! Jag tror att alla som har följt Sverige efter alliansregeringens
              tillträde har sett att den effekt som det redan har hunnit bli
              av den nya politiken är att det blir större skatteinkomster för
              staten och kommunerna. Man får alltså bättre resurser till att
              klara det som samhället ska klara bland annat välfärdssystemen.
            </seg>
          </u>
          <u>
            <seg>
              Det är inte alls på det viset att effekten av politiken är stora
              besparingar för välfärdssystemen. Tvärtom har vi nu resurser till
              att säkra dem. Så är det framför allt tack vare att fler är i
              arbete och färre behöver hänge sig åt att få sin försörjning via
              socialförsäkringssystemen.
            </seg>
          </u>
          <u>
            <seg>
              Jag tycker att ni borde erkänna att det är detta som är effekten
              av alliansens politik, inte någon form av allmän svångrem här
              i landet.
            </seg>
          </u>
          <note type="speaker">
            Anf. 382 ULLA ANDERSSON (v) replik:
          </note>
          <u>
            <seg>
              Fru talman! Lennart Hedquist säger att politiken nu leder till
              ökade skatteintäkter. Visst är det så att skatteintäkterna ökar
              när arbetslösheten sjunker. Det är mycket gott bortsett från att
              det också får andra effekter.
            </seg>
          </u>
          <u>
            <seg>
              Det är faktiskt så, Lennart Hedquist, att ni ordentligt skär
              i statsbidragen till kommuner och landsting. Jag kan ta Malmö
              kommun som exempel. År 2010 får de ungefär 90 miljoner mer i skatteintäkter,
              alltmedan ni drar bort ungefär 138 miljoner i statsbidrag.
            </seg>
          </u>
          <u>
            <seg>
              På vilket sätt gynnas då den generella välfärden med Moderaternas
              politik? Och vilka effekter får det här på lång sikt? Ja, ni minskar
              sammanhållningen i samhället genom att öka klyftorna. Ni minskar
              jämställdheten eftersom skatter är ett sätt att omfördela från
              män till kvinnor. Ni har en politik som kommer att leda till försämringar
              i den generella välfärden.
            </seg>
          </u>
          <u>
            <seg>
              Hur kan man annars, menar du, undandra 90 miljarder utan att
              det får effekter för den generella välfärden? Där tycker jag att
              det är upp till bevis för dig.
            </seg>
          </u>
          <note type="speaker">
            Anf. 383 LENNART HEDQUIST (m) replik:
          </note>
          <u>
            <seg>
              Fru talman! Jag måste säga att jag inte förstår hur man räknar
              fram de 90 miljarderna. Det är bara att titta på den offentliga
              sektorns finanser, på statens finanser, för att se att utrymmet
              tvärtom har ökat väldigt kraftigt på grund av de ökade skatteinkomsterna.
            </seg>
          </u>
          <u>
            <seg>
              Inom kommunsektorn är det på samma sätt. Skatteinkomsterna har
              ju ökat och ökar kraftigt för kommuner och landsting. Dessa har
              i dag möjligheter att öka sin volym utan att höja någon skatt.
              Många kommer att kunna sänka skatten. Jag förstår, med förlov
              sagt, inte hur det står till speciellt för Malmö kommun som skulle
              kunna ha mindre resurser nu när de har större skatteinkomster.
              Bidragssystemet har dessutom i grunden inte förändrats för kommuner
              och landsting.
            </seg>
          </u>
          <note type="speaker">
            Anf. 384 JÖRGEN JOHANSSON (c):
          </note>
          <u>
            <seg>
              Fru talman! Jag vill lyfta fram tre frågor som i dag är aktuella
              inom skattepolitiken. Det gäller dels skattepolitiken i sig som
              ett instrument för att klara utanförskapet, dels harmoniseringen
              av bolagsbeskattningen inom EU, dels alkoholbeskattningen. Tillsammans
              utgör dessa tre frågor något av en skattepolitisk kompott.
            </seg>
          </u>
          <u>
            <seg>
              Fru talman! Med resultatet i handen drygt 130 000 fler i jobb
              än för ett år sedan kan vi konstatera att de ekonomiska incitamenten
              har spelat en framträdande roll i skapandet av fler jobb i Sverige.
            </seg>
          </u>
          <u>
            <seg>
              Här kan vi tacka reformer som jobbskatteavdraget, nystartsjobben,
              regeringens ungdomssatsning och så vidare för den positiva vändningen
              på arbetsmarknaden.
            </seg>
          </u>
          <u>
            <seg>
              Äntligen har vi fler i arbete än som var fallet för 17 år sedan.
              Målet om en arbetslöshet under 4 procent är alltså inte längre
              en dröm.
            </seg>
          </u>
          <u>
            <seg>
              Regeringen kommer att fortsätta att färdas mot den verklighet
              som våra invånare förtjänar en verklighet där ingen behöver stå
              utanför.
            </seg>
          </u>
          <u>
            <seg>
              Nu kommer fler satsningar som jobbskatteavdrag nummer två och
              nyfriskjobben, för att nämna ett par exempel på en politik som
              inte bara skapar nya jobb utan också hjälper människor att må
              bra igen.
            </seg>
          </u>
          <u>
            <seg>
              Det är intressant att visa upp vad ungdomssatsningen har inneburit
              för kommuner och landsting samt för de ungdomar som arbetsgivarna
              i fråga i dag har anställt.
            </seg>
          </u>
          <u>
            <seg>
              I mitt hemlän, Västmanlands län, innebär satsningen att offentlig
              sektor får hela 43 miljoner mindre i utgifter än tidigare för
              de redan anställda i den här åldersgruppen. För Västerås del innebär
              det sänkt arbetsgivaravgift för personer i åldern 1825 år en kostnadssänkning
              för kommunen med 16 miljoner kronor och för landstinget med 7
              miljoner kronor. Det är pengar som frigörs för att kunna anställa
              fler och för att då kunna möta de behov som finns inom bland annat
              vård och omsorg. Det utrymme som frigörs i Västmanland motsvarar
              130 nya tjänster.
            </seg>
          </u>
          <u>
            <seg>
              Jag vill alltså betona att det är en kraftfull satsning som görs
              för att få människor i arbete och för att höja skatteintäkterna
              och därmed stärka välfärden för oss alla.
            </seg>
          </u>
          <u>
            <seg>
              Fru talman! Inom EU pågår nu ett utredningsarbete kring att införa
              en gemensam beräkningsgrund för bolagsbeskattningen. I dag har
              vi 27 olika system inom EU.
            </seg>
          </u>
          <u>
            <seg>
              Möjligheten att undandra skattesystemen stora pengar är alltså
              uppenbar. Någonting behöver göras. I dag försvinner i storleksordningen
              350 miljarder euro om året i den här hanteringen.
            </seg>
          </u>
          <u>
            <seg>
              Den här förändringen, som går under namnet konsoliderad bolagsskattebas,
              är inte enkel. Allt talar för att den enighet som erfordras för
              att genomföra det här inte finns inom Europeiska unionen. Då uppstår
              ett problem. Många stater, ofta de mest framträdande staterna,
              inom EU anser att de sinsemellan bör införa det här systemet.
            </seg>
          </u>
          <u>
            <seg>
              Hur påverkar då detta oss och Sveriges konkurrenskraft på den
              internationella marknaden? Ja, risken är uppenbar att vi inom
              EU får en grupp stater som ingår i den konsoliderade bolagsskattebasen,
              stater som ingår i eurosamarbetet och stater som enbart är medlemmar
              i EU.
            </seg>
          </u>
          <u>
            <seg>
              Frågan är alltså om vi får tre klasser inom EU. Frågan är också
              hur detta påverkar oss om vi står utanför. Det är viktiga frågor.
              Jag förväntar mig att en grundlig analys görs innan beslut om
              den konsoliderade bolagsskattebasen fattas i EU, eller åtminstone
              till dess att delar av EU väljer att sinsemellan införa systemet
              och vi då står utanför. En riskanalys är alltså nödvändig.
            </seg>
          </u>
          <u>
            <seg>
              Fru talman! Beträffande alkoholbeskattningen väljer regeringen
              nu en väg för att lösa de problem som finns på området. Det gäller
              då höjd skatt på öl och sänkt skatt på vin. Detta kan vara acceptabelt,
              men det behöver, som jag ser saken, kompletteras med ytterligare
              åtgärder för att vi ska lyckas komma åt uppbyggnaden av de kriminella
              nätverk som vi ser växa och vända sig mot våra unga.
            </seg>
          </u>
          <u>
            <seg>
              Vi måste komma åt den illegala införseln av öl, vin och sprit
              om vi vill strypa langningen till främst våra ungdomar. Då behöver
              vi åtgärder i form av mer resurser till tull och polis. Nu vet
              vi att det är svårt att få fram poliser. Det innebär att resursförstärkningen
              i dagsläget främst bör gå till tullen.
            </seg>
          </u>
          <u>
            <seg>
              En sådan åtgärd signalerar och tydliggör riksdagens viljeinriktning
              om att vi inte accepterar den kriminella utveckling som sker i
              dag. De kriminella nätverk som i dag oftast består av unga kriminella
              byggs upp kring alkoholen och utvidgar på sikt sin verksamhet
              till narkotikabrott och annan tung brottslighet. Det är alltså
              ett stort samhällsproblem som nu håller på att skapas.
            </seg>
          </u>
          <u>
            <seg>
              Det är inte möjligt att lägga fram ett sådant här förslag om
              det inte är statsfinansiellt neutralt i dagsläget. Därför kan
              en höjning av skatten på stark sprit finansiera en sådan åtgärd.
              Det skulle dessutom innebära en höjd skatt på alkoläsken, som
              tveklöst riktar sig till den unga konsumentgruppen. Jag ser fram
              emot en fortsatt diskussion inom det här området under den kommande
              veckan.
            </seg>
          </u>
          <u>
            <seg>
              Fru talman! Det här är några funderingar kring tre aktuella frågeställningar
              i riksdagen inom det ekonomiska området här.
            </seg>
          </u>
          <note type="speaker">
            Anf. 385 LAILA BJURLING (s) replik:
          </note>
          <u>
            <seg>
              Fru talman! Nu har vi hört både Lennart Hedquist och Jörgen Johansson
              berömma regeringens politik och säga att det är regeringens politik
              som har gjort att det blir fler jobb och att skatteintäkterna
              ökar. Runt om i hela Europa inte bara i Europa, men vi kan hålla
              oss till länder runt omkring oss är det likadant. Det är en högkonjunktur
              som har varit ovanligt ihärdig och ovanligt lång som gör att skatteintäkterna
              ökar och att jobben kommer.
            </seg>
          </u>
          <u>
            <seg>
              Jörgen Johansson pratar om nystartsjobb. Javisst har ni infört
              nystartsjobb, men ni tog bort plusjobben för dem som stod allra
              längst bort från arbetsmarknaden. Ni pratar att ni sänker arbetsgivaravgifterna
              för ungdomar så att de kan få jobb. Ja, det kanske ni gör för
              de ungdomar som redan hade jobb. Men de ungdomar som stod utanför
              står fortfarande utanför. Långtidsarbetslösheten ökar bland ungdomar.
              Ni tror väl ändå inte att det är er politik som har skapat de
              nya jobben?
            </seg>
          </u>
          <note type="speaker">
            Anf. 386 JÖRGEN JOHANSSON (c) replik:
          </note>
          <u>
            <seg>
              Fru talman! Vi konstaterade att efter ett år med plusjobben hade
              man inte lyckats besätta hälften av de platser som man hade. Att
              plusjobben skulle ha riktat sig till de sämst ställda är ett underligt
              resonemang. Under den senaste fyraårsperioden när Socialdemokraterna
              satt vid makten ökade arbetslösheten för de funktionshindrade
              med 77,2 procent. Notera 77,2 procent! Nyfriskjobben, som innebär
              att man får dubbelt avdrag för arbetsgivaravgiften om man anställer
              från den här gruppen, kommer att ge resultat.
            </seg>
          </u>
          <u>
            <seg>
              Sedan är det självklart så, och där håller jag med Laila, att
              en högkonjunktur naturligtvis är den största drivkraften för att
              få människor i arbete. Men de utredningsinstitut som har gått
              igenom och analyserat tillkomsten av arbeten säger att minst 30
              procent är direkt knutet till regeringens jobbpaket.
            </seg>
          </u>
          <note type="speaker">
            Anf. 387 LAILA BJURLING (s) replik:
          </note>
          <u>
            <seg>
              Fru talman! Jag kan inledningsvis säga att plusjobben var ganska
              exakt lika många som nystartsjobben. Det har det varit ett helt
              år. Det kallar ni för succé, men plusjobben har ni ett annat ord
              för.
            </seg>
          </u>
          <u>
            <seg>
              Jag vill sticka hål i ballongen att oberoende utredningsinstitut
              säger att en tredjedel beror på regeringens politik. Så är det
              inte. Konjunkturinstitutet har tagit tillbaka den bedömningen.
              Det var en felaktig formulering som gjorde att det blev en felaktig
              tolkning. Det är inte alls så att det är regeringens politik som
              gör att jobben ökar. Regeringens politik går ut på att sänka och
              försämra för sjuka och för arbetslösa och se till att pensionärerna
              betalar mer skatt än människor som arbetar. Det är väl ingenting
              som är jobbfrämjande och skapar nya jobb. Det kan väl inte Jörgen
              Johansson på fullt allvar tro.
            </seg>
          </u>
          <note type="speaker">
            Anf. 388 JÖRGEN JOHANSSON (c) replik:
          </note>
          <u>
            <seg>
              Fru talman! Vi har helt olika bedömningar. Sedan vill jag rätta
              till den diskussion som ständigt förs om att vi har höjt skatten
              för pensionärerna. Det har vi inte gjort. Vi har icke höjt skatten
              för pensionärerna, utan skatterna ligger kvar på den nivå de var
              tidigare på. Pensionärerna omfattas dessutom av jobbskatteavdraget.
              Är man pensionär får man ett större avdrag för den inkomst man
              får av tjänst.
            </seg>
          </u>
          <u>
            <seg>
              Jag håller med om att det finns en grupp som vi på sikt måste
              göra någonting åt, och där sitter Socialdemokraterna med i samma
              uppgörelse. Vi har en fempartiuppgörelse vad gäller pensionerna.
              Vad gäller garantipensionerna måste någonting göras under den
              här perioden. Det ansvaret ligger också på Socialdemokraterna.
              Jag förväntar mig att man tar det ansvaret.
            </seg>
          </u>
          <note type="speaker">
            Anf. 389 MARIE ENGSTRÖM (v) replik:
          </note>
          <u>
            <seg>
              Fru talman! Jag har samma tema jobben. Varför ger ni 56 miljarder
              kronor till tjänsteföretagen utan att ställa några som helst krav
              på att man ska göra nyanställningar? Såsom systemet är uppbyggt
              kan det egentligen bara innebära att man kan höja vinsten i företaget.
              Man får sänkningen av de sociala avgifterna. Varför hanterar ni
              statens knappa resurser så oansvarigt som detta egentligen innebär?
            </seg>
          </u>
          <u>
            <seg>
              Jag skulle vilja ställa en fråga om den konsoliderade bolagsskattebasen.
              Jag tycker att regeringen är väldigt otydlig i sin hantering av
              frågan. Jörgen Johansson sade i anförandet att det uppstår problem
              om det inte blir enighet i frågan. Hur ska jag tolka det? Är det
              ett problem om vi i Sverige inte kommer att delta i en gemensam
              konsoliderad bolagsskattebas? Eller vad menar egentligen Jörgen
              Johansson?
            </seg>
          </u>
          <note type="speaker">
            Anf. 390 JÖRGEN JOHANSSON (c) replik:
          </note>
          <u>
            <seg>
              Fru talman! Vad gäller den konsoliderade bolagsskattebasen fordras
              full enighet i unionen. Som det ser ut i dag kommer det inte att
              bli full enighet i den här frågan. Sverige har och det gäller
              både den förra regeringen och den nuvarande inte varit direkt
              positivt till införande av det systemet. Men i och med att länder
              som Tyskland, Frankrike och Italien diskuterar det kommer det
              givetvis att påverka oss i våra handelsrelationer. Det är den
              analysen jag efterlyser. Den måste man göra. Vi måste ändock veta
              hur det påverkar oss och hur vi ska agera i sammanhanget.
            </seg>
          </u>
          <u>
            <seg>
              Vad gäller tjänsteföretagen är det en stimulans för att få fram
              än mer jobb inom sektorn. Om detta sedan är oansvarigt eller ej
              vet jag inte, men vi försöker på alla sätt och vis att se till
              att alla som vill och kan arbeta också kan få ett jobb för att
              på det viset höja självkänslan hos alla människor.
            </seg>
          </u>
          <note type="speaker">
            Anf. 391 MARIE ENGSTRÖM (v) replik:
          </note>
          <u>
            <seg>
              Fru talman! Min fråga om den konsoliderade bolagsskattebasen
              var om Jörgen Johansson inte tycker att det är viktigt att Sverige
              som stat ska värna sin rätt att själv få utforma sin skattepolitik.
              Det är det som ligger i grunden i hela den här diskussionen. Jörgen
              Johansson tycker uppenbarligen att det kan vara ett problem om
              man inte blir överens i frågan. Det här tycker jag känns lite
              skakigt från regeringens sida. Å ena sidan hävdar du den principen
              och å andra sidan sitter med i alla de arbetsgrupper som kommissionen
              nu har tillsatt för att kunna komma fram till någon typ av gemensam
              lösning.
            </seg>
          </u>
          <u>
            <seg>
              Jag tycker att regeringen är väldigt oklar i frågan. Jag försöker
              tolka vad Jörgen Johansson säger. Försök att ge mig ett klart
              svar.
            </seg>
          </u>
          <note type="speaker">
            Anf. 392 JÖRGEN JOHANSSON (c) replik:
          </note>
          <u>
            <seg>
              Fru talman! Jag tycker att regeringen har varit mycket tydlig.
              Vi är överens mellan de olika blocken i grundinställningen. Att
              Vänsterpartiet och Miljöpartiet inte tycker att vi ska ingå i
              arbetsgrupperna tycker jag i och för sig är lite underligt. Man
              måste naturligtvis informera sig om vad som händer på det här
              området.
            </seg>
          </u>
          <u>
            <seg>
              Det här kommer att påverka oss, vare sig vi vill det eller ej.
              Då måste vi också veta hur vi ska hantera frågan.
            </seg>
          </u>
          <u>
            <seg>
              Det här innebär inte att EU på sikt kommer att sätta våra skattenivåer,
              utan de nationella parlamenten kommer att hålla i den frågan även
              i framtiden. Vad det innebär är att vi ska ha samma beräkningsgrund.
              Som det är i dag är det vissa länder inom EU som dumpar bolagsskatten
              och på det viset konkurrerar med, som vissa stater anser, osjysta
              metoder. Det är den diskussionen jag mer är ute efter.
            </seg>
          </u>
          <note type="speaker">
            Anf. 393 LENNART HEDQUIST (m) replik:
          </note>
          <u>
            <seg>
              Herr talman! Jörgen Johansson berörde skattehöjningen på öl.
              Han hävdade med viss rätt att den skattehöjningen ökar lönsamheten
              för alla som sysslar med illegal införsel från framför allt Nordtyskland
              och den kriminella vidareförsäljningen till stora ungdomsgrupper.
            </seg>
          </u>
          <u>
            <seg>
              Jag delar för egen del bedömningen att om och när ölskatten höjs
              måste därför verkningsfulla åtgärder sättas in för att begränsa
              verkningarna av den skattehöjningen så att man kan sätta in bra
              åtgärder mot den illegala försäljningen och den kriminalitet som
              frodas i anslutning därtill.
            </seg>
          </u>
          <u>
            <seg>
              För det behövs sannolikt ökade resurser. Jörgen Johansson nämnde
              särskilt tullen. Det förslag som Jörgen Johansson anmälde om en
              viss höjning av spritskatten för att klara den finansieringen
              bör övervägas.
            </seg>
          </u>
          <note type="speaker">
            Anf. 394 JÖRGEN JOHANSSON (c) replik:
          </note>
          <u>
            <seg>
              Herr talman! Det låter bra att vi är överens i den viljeinriktningen.
              Sedan får vi se hur vi kan hantera frågan. Jag ser de problem
              som jag har på hemmaplan i mitt hemlän vad gäller den illegala
              handeln till ungdomar.
            </seg>
          </u>
          <u>
            <seg>
              När jag talar om ungdomar handlar det om ungdomar ned till 1213
              år som när som helst på natten kan köpa en platta öl för i storleksordning
              130140 kronor. Detta är inte acceptabelt. Något radikalt måste
              göras, och detta är en verkningsfull åtgärd.
            </seg>
          </u>
          <note type="speaker">
            Anf. 395 LENNART HEDQUIST (m) replik:
          </note>
          <u>
            <seg>
              Herr talman! Det är ingen tvekan för oss som sitter i skatteutskottet
              och nyligen gjorde ett besök hos tullen i Malmö. Vi inser att
              det är ett stort problem som finns i dag och som skulle kunna
              komma att ytterligare öka om man förbättrar lönsamheten för dem
              som mer eller mindre professionellt sysslar med den verksamheten.
            </seg>
          </u>
          <u>
            <seg>
              Det gör att man inte bara kan höja skatten. Man måste också se
              till att det blir verkningsfulla åtgärder mot effekterna av den
              skattehöjningen. Ett steg kan vara att man samtidigt höjer spritskatten
              för att få ökade resurser till tullen.
            </seg>
          </u>
          <note type="speaker">
            Anf. 396 JÖRGEN JOHANSSON (c) replik:
          </note>
          <u>
            <seg>
              Herr talman! Jag har bara att instämma i Lennart Hedquist uttalande.
            </seg>
          </u>
          <note type="speaker">
            Anf. 397 RAIMO PÄRSSINEN (s) replik:
          </note>
          <u>
            <seg>
              Herr talman! Skatterna har förändrats kraftigt sedan den 1 januari
              i år. Sammantaget kommer man att sänka skatterna med 65 miljarder
              kronor. Men det kommer mer.
            </seg>
          </u>
          <u>
            <seg>
              Fredrik Reinfeldt har upprepat sitt löfte om att skatterna ska
              ned till ett europeiskt genomsnitt. Det gjorde han senast den
              29 september i år. Riksdagens utredningstjänst beskriver konsekvenserna.
            </seg>
          </u>
          <u>
            <seg>
              Det är de tre rikaste tiondelarna som snor åt sig nästan 70 procent
              av skattesänkningarna. De fyra tiondelarna med de lägsta inkomsterna
              får försämrade villkor eller i bästa fall oförändrade villkor.
              Det kan beskrivas som orättvist, omodernt och oansvarigt.
            </seg>
          </u>
          <u>
            <seg>
              Jag har en fråga till Jörgen Johansson. Han har i tidningen Sunt
              Förnuft lovat att man nu ska gå vidare och att värnskatten ska
              bort under mandatperioden. Leijonborg håller med, Littorin också
              och så vidare. Är det så, Jörgen Johansson?
            </seg>
          </u>
          <note type="speaker">
            Anf. 398 JÖRGEN JOHANSSON (c) replik:
          </note>
          <u>
            <seg>
              Herr talman! Den största vinsten alla i det här landet kan göra
              ungdomar, de som är i arbetsför ålder och pensionärer är att så
              många som möjligt är i arbete. Det är målet vi ständigt arbetar
              mot.
            </seg>
          </u>
          <u>
            <seg>
              Tittar vi på det finansiella sparandet såväl nästkommande år
              som under den kommande planperioden ligger vi mycket bra till.
              Det innebär att vi har en ekonomi som är mycket stark. Det är
              med ett visst fog som finansministern hävdar att det är den starkaste
              budgeten på decennier.
            </seg>
          </u>
          <u>
            <seg>
              Den sista frågan handlade om värnskatten. Värnskatten ska avskaffas.
              Det är alliansen överens om. Det ska göras när det finansiella
              utrymmet så tillåter. Min bedömning är att det inte är den här
              perioden.
            </seg>
          </u>
          <note type="speaker">
            Anf. 399 RAIMO PÄRSSINEN (s) replik:
          </note>
          <u>
            <seg>
              Herr talman! Som det låter på Jörgen Johansson är ekonomin så
              fantastiskt bra att det finns utrymme för att nu ta bort värnskatten,
              och då tar vi det som ett löfte.
            </seg>
          </u>
          <u>
            <seg>
              Det betyder bara att man bygger på den fördelningsprofil som
              redan har skapats av sänkningarna på 65 miljarder kronor med ytterligare
              skattesänkningar som går till dem som har de största inkomsterna.
            </seg>
          </u>
          <u>
            <seg>
              Återigen får vi höra att skälet är att man vill skapa jobb. Det
              är ungefär som skälet man anförde från regeringens sida när man
              sade att man skulle slopa förmögenhetsskatten. Det gör man för
              att man ska bekämpa utanförskapet. Jag tror att det är ett resonemang,
              Jörgen Johansson, som inte riktigt går hem ute i bygderna och
              ute på landsbygden.
            </seg>
          </u>
          <u>
            <seg>
              Det är nu en förmögenhetsomflyttning som sker. Den vill Jörgen
              Johansson och Centerpartiet spä på ytterligare genom att nu återigen
              sänka skatten för dem som har de största inkomsterna.
            </seg>
          </u>
          <note type="speaker">
            Anf. 400 JÖRGEN JOHANSSON (c) replik:
          </note>
          <u>
            <seg>
              Herr talman! Vad gäller skatterna, fördelningen och vilka som
              är vinnare har Lennart Hedquist redovisat det. Vi behöver inte
              gå in ytterligare på den delen. Jag delar den bedömning som gavs
              att det är de som har en inkomst på i storleksordningen 20 00021
              000 kronor som gör de stora vinsterna.
            </seg>
          </u>
          <u>
            <seg>
              Man kan trots allt inte säga att vi har en fullt god ekonomi.
              Vi har ett eftersatt underhåll som vi har ärvt från den gamla
              regeringen. Det gäller exempelvis vårt vägnät. Men det finns också
              inom Banverket och så vidare. För vägnätet talar man om 2022 miljarder.
              Det är saker som först måste åtgärdas.
            </seg>
          </u>
          <u>
            <seg>
              Det är också så att försäljningen av företag och liknande och
              den goda ekonomin ska sänka statsskulden. Vi lägger grunden för
              att klara omställningarna dels vad gäller klimatet, dels vad gäller
              den demografiska utvecklingen, dels vad gäller globaliseringen
              och effekterna av den.
            </seg>
          </u>
          <u>
            <seg>
              Det gäller alltså att se långsiktigt och skapa en långsiktigt
              hållbar ekonomi. Det är detta som regeringen nu arbetar på.
            </seg>
          </u>
          <note type="speaker">
            Anf. 401 MONICA GREEN (s) replik:
          </note>
          <u>
            <seg>
              Herr talman! Jag har två frågor. Den ena frågan är: Var du en
              av dem som var ute i valrörelsen och sade att ni helt skulle avskaffa
              fastighetsskatten?
            </seg>
          </u>
          <u>
            <seg>
              Den andra frågan gäller följande. Ni nämnde att det är ekonomiska
              incitament som har skapat de nya jobben. Sedan fick du i replikskiftet
              säga att det kanske hade lite med högkonjunkturen att göra, men
              egentligen handlade det om incitament.
            </seg>
          </u>
          <u>
            <seg>
              Jag undrar då: Vilka är de ekonomiska incitamenten? För mig är
              det att det ska bli större skillnad mellan den som är rik och
              den som är fattig. Det ska bli större skillnad mellan den som
              är frisk och den som är sjuk. Det ska bli större skillnad mellan
              den som har ett arbete och den som inte har ett arbete.
            </seg>
          </u>
          <note>
            Delar du den uppfattningen?
          </note>
          <note type="speaker">
            Anf. 402 JÖRGEN JOHANSSON (c) replik:
          </note>
          <u>
            <seg>
              Herr talman! Vad gäller fastighetsskatten har vi en överenskommelse
              i alliansen att fastighetsskatten ska avskaffas. Det har diskuterats
              olika lösningar. Jag tycker att den lösning som nu ligger på vårt
              bord är en bra lösning.
            </seg>
          </u>
          <u>
            <seg>
              Som debatten här tidigare har visat är den beräkning som Villaägarna
              har gjort felaktig. Man har redan i första skedet, det vill säga
              förra året, sänkt fastighetsskatten med i storleksordningen 6
              ½ miljard. Detta måste rimligen räknas in i paketet.
            </seg>
          </u>
          <u>
            <seg>
              De ekonomiska incitamenten är att det ska löna sig bättre att
              arbeta och ha en lön än att leva på bidrag. Det är den grundläggande
              tesen i sammanhanget.
            </seg>
          </u>
          <u>
            <seg>
              Det är givet att man får lov att se över systemet, precis som
              alliansregeringen har gjort. Vi har ett av världens friskaste
              folk. Samtidigt har vi en enormt hög sjukskrivningskostnad.
            </seg>
          </u>
          <note type="speaker">
            Anf. 403 MONICA GREEN (s) replik:
          </note>
          <u>
            <seg>
              Herr talman! Jag kan bara konstatera att ni nu börjar dribbla
              när det gäller fastighetsskatten. Nu var det inte längre så att
              alla skulle få en sänkt fastighetsskatt, utan det var några stycken
              och kanske de allra flesta. Men det gjorde inget att ett antal
              får en höjd fastighetsskatt. Det är 7 000 villaägare i Västmanland
              som får en höjd fastighetsskatt. Vad säger Jörgen Johansson till
              dem i dag? Det är den ena.
            </seg>
          </u>
          <u>
            <seg>
              Det andra gäller incitamenten. Jörgen Johansson påstår här i
              dag att det fuskas. Ni menar att alla sjuka fuskar, och nu måste
              alla sjuka straffas. Ni måste sänka ersättningen för alla sjuka,
              eftersom de egentligen fuskar.
            </seg>
          </u>
          <u>
            <seg>
              Det är det som Jörgen Johansson står här och säger. Dessutom
              fuskar tydligen alla arbetslösa. Jag tycker att det är ett hån
              mot dem som är sjuka och mot dem som är långtidsarbetslösa och
              som inte har fått hjälp att få ett arbete. Det är detta ni säger
              i ansiktet på dem: Ni fuskar, och därför ska vi sänka ersättningen
              för alla!
            </seg>
          </u>
          <note type="speaker">
            Anf. 404 JÖRGEN JOHANSSON (c) replik:
          </note>
          <u>
            <seg>
              Herr talman! Det är inte ett hån. Det gäller att det på den här
              sidan precis som på den sida som Marie Engström var inne på tidigare
              finns ett skattefusk. På den sidan är det i storleksordningen
              133 miljarder. Om det finns ett fusk på den andra sidan ska det
              också beivras. Men då gäller det också att klargöra att det ska
              löna sig mer att arbeta än att leva på bidrag. Det är den grundläggande
              tesen.
            </seg>
          </u>
          <u>
            <seg>
              De 7 000 fastighetsägarna i Västmanland har jag redan svarat
              i dag och sagt att den bedömning som Villaägarna gör är baserad
              på felaktig grund. Man måste relatera förändringen till den situation
              som fanns när Socialdemokraterna satt vid styret och den förändring
              som har inträtt efter det att alliansregeringen tog vid. Där finns
              faktiskt ett glapp på 6 ½ miljard i deras beräkning. Det bör in
              i det här sammanhanget.
            </seg>
          </u>
          <note type="speaker">
            Anf. 405 GUNNAR ANDRÉN (fp):
          </note>
          <u>
            <seg>
              Herr talman! Så ska vi hat, men var ska vi tat? Så diktade värmlänningen
              Gustaf Fröding för mer än 100 år sedan. Den frågan gäller fortfarande
              i högsta grad i dagens skattedebatt. Eftersom jag nu har börjat
              med att citera poeter i den högre skolan ska jag fortsätta med
              en annan person, nämligen Alf Henrikson, som jag själv råkade
              känna för ett antal år sedan innan han gick bort. Han skrev en
              gång en dikt som heter Samhällsutveckling . Den lyder så här:
            </seg>
          </u>
          <u>
            <seg>
              Det där är mycket tänkvärda ord också i en skattedebatt.
            </seg>
          </u>
          <u>
            <seg>
              Det finns några utgångspunkter som man bör ta med sig när det
              gäller hur ett skattesystem ska vara utformat.
            </seg>
          </u>
          <u>
            <seg>
              För det första måste det löna sig bättre att arbeta. Bertil Ohlin
              skrev de orden redan 1934.
            </seg>
          </u>
          <u>
            <seg>
              För det andra måste skattesystemet vara utformat så att vi stimulerar
              de välståndsbildande krafterna. Annars, herr talman, finns det
              nästan inget att fördela. Det är viktigt att man har det som utgångspunkt.
            </seg>
          </u>
          <u>
            <seg>
              Efter detta ska jag nu ta den ärade kammaren med ut i verkligheten.
              Vad betyder det förstärkta jobbskatteavdraget? Låt oss ta två
              familjer till exempel en förskolelärare gift med en metallarbetare
              eller en sjuksköterska gift med en byggnadsarbetare. Hur är det
              för dem år 2008 med det första jobbskatteavdraget och det nya
              jobbskatteavdraget? Får de någon nettovinst eller inte? Om man
              räknar in arbetslöshetsavgiften, slopad reduktion av a-kassa och
              fackmedlemskapet, trafikförsäkringsskatten, nya regler för hem-pc
              och höjd skatt på öl och bensin kommer de förutsatt att de inte
              dricker alltför mycket att tjäna mellan 687 och 909 kronor per
              person. Det är ungefär 1 500 kronor netto per månad. Det är verkligheten
              för en normal svensk familj tagen ur statistiken.
            </seg>
          </u>
          <u>
            <seg>
              Man måste nu gå över till Socialdemokraternas alternativ. Vad
              säger de om detta? Jag läser ur motionen. Det står: Nej till nedskalat
              förvärvsavdrag, nej till det andra steget i förvärvsavdraget,
              nej till avdrag för hushållsnära tjänster, nej till sänkt skatt
              för småföretag, nej till sänkta arbetsgivaravgifter för ungdomar
              och nej till sänkta arbetsgivaravgifter för tjänsteföretag. Dessutom
              säger de nej till avskaffad förmögenhetsskatt och fastighetsskatt.
            </seg>
          </u>
          <u>
            <seg>
              Om man räknar samman detta blir det ungefär 35 miljarder. Jag
              tycker att man ska vara rättvis och säga att fastighetsskatten
              inte riktigt fungerar så här, så man bör räkna bort 12 miljarder.
              Nettoskattehöjningen blir alltså ungefär 23 miljarder för Socialdemokraternas
              del.
            </seg>
          </u>
          <u>
            <seg>
              Det finns dock en skatt, herr talman, som Socialdemokraterna
              verkligen vill sänka. Det är inte alla som har observerat det,
              men Socialdemokraterna vill faktiskt sänka lotteriskatten. Den
              höjdes från 35 till 36 procent den 1 juli 1997. Nu vill man för
              att gynna hästnäringen åter sänka den till 35 procent. Detta är
              intressant. Man bör hålla sig till sanningen. Socialdemokraterna
              vill inte höja alla skatter. De vill verkligen sänka en skatt
              lotteriskatten.
            </seg>
          </u>
          <u>
            <seg>
              Jag tror för min del att när man går ut i verkligheten måste
              man se hur människor betalar sina skatter. På en vanlig inkomst
              eller pension är det boendet, maten och resorna som är de tunga
              sakerna. Regeringen ser till att just på de här områdena blir
              det sänkta skatter för i stort sett allihop. Nej, säger en del
              pensionärerna får höjda skatter! Men det är precis som Jörgen
              Johansson säger; så är det inte.
            </seg>
          </u>
          <u>
            <seg>
              Socialdemokraterna har under lång tid velat påstå och gett sken
              av att de vill ha samma skattesänkning som man får för förvärvsavdraget
              för pensionärerna. Men när man läser deras motion ser man att
              det är 2 000 kronor per år 166 kronor per månad. Jag menar att
              det finns en rimlighet i att man ska se till att också pensionärerna
              får det bättre. Men i Socialdemokraternas fall får Peter Wallenberg
              166 kronor och min 90-åriga faster i Nässjö som nästan inte har
              några inkomster alls också 166 kronor. Jag kan inte se att detta
              är en rättvis skattepolitik.
            </seg>
          </u>
          <u>
            <seg>
              Så ska vi hat, men var ska vi tat? Jag menar att när folk får
              den socialdemokratiska skattepolitiken klar för sig kommer de
              att se att man bara får höjda skatter om man inte satsar väldigt
              mycket på hästnäringen och lotteriskatten.
            </seg>
          </u>
          <note type="speaker">
            Anf. 406 LAILA BJURLING (s) replik:
          </note>
          <u>
            <seg>
              Herr talman! Det är roligt att Gunnar Andrén har hunnit läsa
              vår motion ordentligt och sett att vi faktiskt vill sänka skatterna
              för lotterinäringen precis som regeringen. Det säger vi inte nej
              till. Vi vill dessutom lägga till för pensionärerna. Skillnaden
              mot vad ni föreslår är att ni inte gör någonting för pensionärerna.
              Trots att det går så himla bra för Sverige och trots att alla
              kurvor pekar uppåt när det gäller ekonomin gör ni ingenting för
              pensionärerna.
            </seg>
          </u>
          <u>
            <seg>
              Vi tycker att de ska få en del av skattesänkningen; vi vill i
              varje fall börja i den ändan. Sedan kommer vi i god tid före valet
              2010 att komma med ett ordentligt skattepaket för hur vi vill
              att hela skattesystemet ska se ut. Men det vi inte vill är precis
              det ni gör att sänka mest för dem som är rika och minst för dem
              som är fattiga. Vårt pensionärsavdrag är åtminstone lika för alla.
            </seg>
          </u>
          <u>
            <seg>
              Jag skulle vilja återkomma till jämställdhetsfrågan, men det
              hinner jag inte nu. Minuten gick för fort.
            </seg>
          </u>
          <note type="speaker">
            Anf. 407 GUNNAR ANDRÉN (fp) replik:
          </note>
          <u>
            <seg>
              Herr talman! Det är alldeles riktigt att det inte finns någonting
              för pensionärer i den här budgeten. Mandatperioden har pågått
              i ungefär ett och ett halvt år, lite drygt, och jag är helt övertygad
              om att den här regeringen kommer att göra mycket för pensionärerna
              framöver. Vi ser till att bostadstilläggen och så vidare kommer
              att fungera så att de som är sämst ställda kommer att komma väl
              ut av det här.
            </seg>
          </u>
          <u>
            <seg>
              Laila Bjurling säger att vi sänker mest för de rika, om jag uppfattade
              det rätt. Jag skulle gärna vilja ha lite mer tid för att prata
              om det här. Man måste gå tillbaka och se på detta. Monica Green
              kanske vill ta upp den tesen sedan. Om man inte vill ha platt
              skatt blir det så här om man har ett progressivt skattesystem.
              Det är ofrånkomligt.
            </seg>
          </u>
          <u>
            <seg>
              Jag som har varit med ett tag kan berätta lite mer om hur det
              var 1973, 1982 och 1990 när Socialdemokraterna sänkte skatten.
            </seg>
          </u>
          <note type="speaker">
            Anf. 408 LAILA BJURLING (s) replik:
          </note>
          <u>
            <seg>
              Herr talman! Det jag egentligen ville prata med Gunnar Andrén
              om är jämställdheten. Jag vet inte hur jag ska få in det. Det
              är sorgligt att se förfallet inom Folkpartiet. Ni har en folkpartistisk
              minister som inte ens kallar sig för feminist fast hon står för
              jämställdhetsfrågorna. Ni föreslår här ett vårdnadsbidrag för
              att locka kvinnorna tillbaka till hemmet. Det värsta av allt är
              avdraget för hushållsnära tjänster. Ni har hävdat att det är en
              jämställdhetsfråga. Jag förstår inte hur man kan hävda det. Ni
              har gjort det flera gånger i debatten. Flera från alliansen har
              gjort det i olika debatter. Kan Gunnar Andrén förklara för mig
              hur ett avdrag för hushållsnära tjänster kan bli en jämställdhetsfråga?
              Vem ska städa hemma hos städerskan? Hur ska städerskan undvika
              dubbelarbete? Hur ska hon få sitt livspussel att gå ihop när hon
              får vara med och betala för att rika familjer ska kunna göra avdrag
              på 100 000 kronor för att få sina gräsmattor klippta och sina
              golv tvättade?
            </seg>
          </u>
          <note type="speaker">
            Anf. 409 GUNNAR ANDRÉN (fp) replik:
          </note>
          <u>
            <seg>
              Herr talman! Jag har inte heller någonsin sagt att detta i första
              hand är en jämställdhetsreform. Det har jag aldrig påstått. Jag
              har sagt att det är någonting annat. Det är ett sätt att få många
              kvinnor att gå från svarta jobb till vita jobb. Det har varit
              huvudargumentet för mig. Det vet bland annat Marie Engström. Vi
              har diskuterat detta många gånger. Men det har också en jämställdhetseffekt
              i den meningen att det inte finns någonting som är så effektivt
              som att många kvinnor får arbete i stället för att gå på svarta
              löner. Det är en verklighet att det är på det sättet. Jag vill
              absolut inte försvara svarta löner. Det ger otrygghet i det jobb
              som de formellt sett inte har. Om de får ett vitt jobb i stället
              får de pension, sjukförsäkring och allt sådant. Det tycker jag
              är jättebra. Dessutom får staten skatteinkomster. Av svartjobb
              får man inte en enda krona, vilket jag fick till och med Susanne
              Eberstein att erkänna förra mandatperioden.
            </seg>
          </u>
          <note type="speaker">
            Anf. 410 ULLA ANDERSSON (v) replik:
          </note>
          <u>
            <seg>
              Herr talman! Jag tror att vi är många som undrar vad som har
              hänt med Folkpartiet. Folkpartiet har ju varit en fanbärare för
              de sociala försäkringarna. I dag säger Folkpartiet att de sociala
              försäkringssystemen är bidrag. Folkpartiet skär i socialförsäkringssystemen.
              Det drabbar framför allt kvinnor som har slitit hårt i arbetslivet
              och som i dag är sjukskrivna. Folkpartiet tycker att de ska betala
              din och min skattesänkning.
            </seg>
          </u>
          <u>
            <seg>
              En kvinna som har tjänat ungefär 20 000 i månaden får ungefär
              300 kronor mindre om hon är sjukskriven i dag. Är hon långtidssjukskriven
              blir det ännu större försämringar. Dessutom sänker ni ersättningsnivåerna
              i föräldraförsäkringen. Ni har redan gjort det i a-kassan, och
              ni inför ytterligare karensdagar. Hur går det här ihop med det
              ni en gång har stått för? Hur känns det att din skattesänkning
              ska betalas av ett lågavlönat vårdbiträde som i dag är utsliten
              och sjuk?
            </seg>
          </u>
          <note type="speaker">
            Anf. 411 GUNNAR ANDRÉN (fp) replik:
          </note>
          <u>
            <seg>
              Herr talman! Man kan beskriva det här på lite olika sätt. Jag
              inser också att det är en kompromiss i många avseenden. Jag tycker
              inte att allting är alldeles bra. Men det finns en sak som Ulla
              Andersson inte tar upp, och det är de väldigt många nya jobb som
              just kvinnor och ungdomar har fått med den här politiken. De hade
              annars stått i en lång kö, som Jan Björklund sade. Det är viktigt
              att de får jobb.
            </seg>
          </u>
          <u>
            <seg>
              Det är absolut fel att vi någon gång skulle ha sagt att socialförsäkringen
              är bidrag. Det är inte korrekt. Lars Leijonborg har varit väldigt
              noga med att under hela sin tid som fp-ledare säga att vi står
              för ett bra socialförsäkringssystem.
            </seg>
          </u>
          <u>
            <seg>
              När det gäller den exakta utformningen av procentsatser har Ulla
              Anderssons parti och mitt parti varit med om att göra olika justeringar
              vid olika tillfällen. Man kan diskutera om det ska vara 80, 75
              eller 79 procent. Det viktiga är att det är en bra socialförsäkring.
            </seg>
          </u>
          <note type="speaker">
            Anf. 412 ULLA ANDERSSON (v) replik:
          </note>
          <u>
            <seg>
              Herr talman! Visst kan man beskriva det här på många olika sätt.
              Det är väl det alliansen håller på med precis hela tiden. Jag
              kan fortfarande inte förstå varför kvinnor som har slitit hårt
              och burit den här välfärden på sina axlar och i dag är utslitna,
              bland annat genom de neddragningar som var under 90-talet, ska
              betala din och min skattesänkning. Varför skär ni annars i socialförsäkringssystemet?
              Varför sänker ni annars ersättningsnivåerna? Visst sänker ni ersättningsnivåer
              och säger att det är bidrag? Varför säger ni annars att det ska
              löna sig att gå från bidrag till arbete? A-kassan är väl en del
              av socialförsäkringssystemen, eller? Säger inte ni att det ska
              löna sig att gå från bidrag till arbete? Vad menar ni då i så
              fall om inte det är att säga att socialförsäkringssystemen är
              bidrag?
            </seg>
          </u>
          <note type="speaker">
            Anf. 413 GUNNAR ANDRÉN (fp) replik:
          </note>
          <u>
            <seg>
              Herr talman! Så tolkat är det alldeles riktigt att vi har kallat
              det bidrag. Det har vi gjort många gånger. Men det innebär inte
              att vi tycker att någon enda socialförsäkring är bidrag. Den tjänar
              man in själv helt och hållet. Det är alldeles riktigt. Det har
              blivit så i retoriken, och jag tycker inte att det är bra. Det
              är väldigt viktigt att skilja sociala bidrag från socialförsäkringsersättningar.
              Där har Folkpartiet absolut inte ändrat åsikt.
            </seg>
          </u>
          <u>
            <seg>
              När det gäller den exakta utformningen av dessa får man alltid
              se hur det ser ut på arbetsmarknaden generellt sett. Jag vill
              inte heller bestrida att det finns ett antal människor som har
              fått sänkta ersättningar genom de här olika konstruktionerna.
              Men mot det måste man ställa att otroligt många människor har
              fått nya jobb och säkra inkomster, och det gör aldrig Ulla Andersson
              och hennes parti. Det är också mycket viktigt. Det är en stor
              jämställdhetsreform.
            </seg>
          </u>
          <note type="speaker">
            Anf. 414 MONICA GREEN (s) replik:
          </note>
          <u>
            <seg>
              Herr talman! Jag vill fråga Gunnar Andrén om alliansens sätt
              att finansiera de orättvisa skattesänkningar som man genomför
              just nu där man sänker mest för de rika och minst för dem som
              har det sämst ställt. För att finansiera dessa skattesänkningar
              har man bland annat lyft ut trafikförsäkringen ur den gemensamma
              socialförsäkringen. Det blir dyrt, och det är orättvist. Jag vill
              fråga Gunnar Andrén: Vad blir nästa område som ni kommer att lyfta
              ur den gemensamma socialförsäkringen? Är det de handikappade eller
              idrottsrörelsen? Vilka är det som ni plockar ur från det gemensamma
              nästa gång?
            </seg>
          </u>
          <note type="speaker">
            Anf. 415 GUNNAR ANDRÉN (fp) replik:
          </note>
          <u>
            <seg>
              Herr talman! Jag tackar för den frågan. Försäkringar fungerar
              på olika områden. I Finland har man haft det system som nu införts
              i Sverige i väldigt många år, sedan 1950-talet. Sjukkostnader
              som orsakas av trafikolyckor ska bekostas av dem som orsakar dem.
              Med det nya systemet kommer min faster, för att nämna henne igen,
              som inte har någon bil eller moped, inte att betala någonting
              av detta. Den som däremot har en Porsche och kör på någon annan
              kommer att drabbas väldigt mycket hårdare av detta.
            </seg>
          </u>
          <u>
            <seg>
              Men det är ett missförstånd att tro att inte alla ska få samma
              vård. Det är någonting helt annat. Här är det frågan om hur man
              finansierar någonting. Vården ska vara likadan. Den ska vara efter
              behov, och det är en viktig princip, men det är en annan fråga.
            </seg>
          </u>
          <note type="speaker">
            Anf. 416 MONICA GREEN (s) replik:
          </note>
          <u>
            <seg>
              Herr talman! Jag är inte nöjd med svaret. Du försöker dribbla
              bort att ni lyfter ur en grupp och säger att så är det i Finland.
              När ni skulle införa det i Sverige påstod ni att antalet trafikskadade
              skulle sjunka, och det har inte skett i Finland trots att man
              har det här systemet. Att det finns i Finland är inget skäl för
              att införa det i Sverige. Att man lyfter ur en grupp innebär att
              det finns en risk för att man plockar ur nästa grupp och nästa
              grupp. Sedan blir det bara några få kvar i den gemensamma försäkringen.
              Det är viktigt att alla är med och bidrar till den generella välfärden,
              men det är också viktigt att man får ut efter behov.
            </seg>
          </u>
          <u>
            <seg>
              Dessutom vill jag ta upp det här med beräkningsgraden för förtidspensionärer.
              Den har ni sänkt. Jag undrar om du tycker att det är rättvist?
            </seg>
          </u>
          <note type="speaker">
            Anf. 417 GUNNAR ANDRÉN (fp) replik:
          </note>
          <u>
            <seg>
              Herr talman! På den sista frågan får jag nog passa lite. Den
              hanteras inte i skatteutskottet utan i socialförsäkringsutskottet.
              Jag är faktiskt inte säker på detta. Jag får erkänna min okunskap
              i frågan om huruvida det är rättvist eller inte.
            </seg>
          </u>
          <u>
            <seg>
              På den viktigaste frågan kan jag däremot svara att det för närvarande
              inte finns någon tanke att ta ut någonting annat ur socialförsäkringarna.
              Det kommer inte att ske.
            </seg>
          </u>
          <u>
            <seg>
              Man har en bra princip i Finland. Jag kan hålla med om att det
              är osäkert om detta påverkar graden av trafikolyckor. Jag skulle
              inte våga skriva under på att det är på det sättet. Däremot, och
              det tycker jag är rättvist, får den som orsakar fler olyckor betala
              mer. Den som blir drabbad av olyckorna tillförsäkras däremot samma
              vård som tidigare. Där är det ingen förändring.
            </seg>
          </u>
          <note type="speaker">
            Anf. 418 LENNART SACRÉDEUS (kd):
          </note>
          <u>
            <seg>
              Herr talman! I anslutning till valet för ett år sedan var 1 022
              168 helårspersoner i arbetsför ålder bidragsförsörjda i vårt land.
              Det hade i princip varit oförändrat jämfört med 2002, och det
              motsvarade 19,1 procent av befolkningen i åldrarna 2064 år. Trots
              mycket goda konjunkturer mellan 2004 och 2006 var den totala arbetslösheten,
              det vill säga den öppna arbetslösheten tillsammans med personer
              i åtgärder, parkerad runt 8,5 procent av arbetskraften. Antalet
              sjuk- och aktivitetsersättningar, det vill säga förtidspensioner,
              hade ökat konstant sedan 1996 till drygt 450 000 helårspersoner
              2006.
            </seg>
          </u>
          <u>
            <seg>
              Nu i oktober 2007 kan vi konstatera att antalet människor i det
              vi kallar och måste se som ett utanförskap har minskat med 175
              000. Vi har fler i arbete 200 000 fler är sysselsatta, och vi
              har 90 000 färre arbetslösa. Hushållens inkomster ökar kraftigt.
              Vi har fortsatt goda konjunkturutsikter. Vi har stora överskott
              i statsbudgeten, och statsskulden minskar kraftigt. Skattetrycket
              sjunker från en oerhört hög nivå i vårt land.
            </seg>
          </u>
          <u>
            <seg>
              Om vi tittar på de reformer som presenteras i budgeten i år och
              även de reformförslag som var lagda förra året och ser hur det
              största oppositionspartiet har tittat på detta kan vi först se
              att den avskaffade förmögenhetsskatten avvisas från socialdemokratisk
              sida. P.-O. Edin från LO och Skatteverkets Mats Sjöstrand har
              tidigare väldigt tydligt argumenterat för att skatten fungerar
              så illa att den bör avskaffas. Ni känner väl till här i kammaren
              att i vårt östra grannland har socialdemokraterna medverkat till
              att denna skatt har avskaffats. Detta har inte varit något dramatiskt
              för den finländska socialdemokratin.
            </seg>
          </u>
          <u>
            <seg>
              Fastighetsskatten omvandlas till en kommunal avgift. Detta avvisar
              Socialdemokraterna. Vi har genomfört en skattesänkning med totalt
              6 450 miljoner kronor för 2007. Socialdemokraterna hävdade före
              valet att uttaget av fastighetsskatt skulle frysas på den dåvarande
              nivån vilket motsvarade ca 25 miljarder. I dag vill man frysa
              den vid en annan nivå vid 26 miljarder, det vill säga 1 miljard
              högre än vid valtillfället.
            </seg>
          </u>
          <u>
            <seg>
              När det gäller förvärvsavdraget, eller jobbskatteavdraget, går
              vi in på steg två. Det vill Socialdemokraterna skala ned med 7
              050 miljoner kronor, men det intressanta är ändå att det största
              oppositionspartiet bejakar det man i denna kammare för ett år
              sedan var oerhört kritisk till det första steget av jobbskatteavdraget.
              Den största delen av det accepterar ni nu med samma fördelningsprofil
              som ni var oerhört kritiska till för ett år sedan.
            </seg>
          </u>
          <u>
            <seg>
              Avdrag för hushållsnära tjänster avvisas också av Socialdemokraterna.
              Vi menar att efterfrågan på vita hushållsnära tjänster har ökat
              markant sedan denna skattereduktion infördes vid halvårsskiftet.
              Vi ser att skattereduktionen leder till högre sysselsättning och
              minskat svartarbete, samtidigt som fler korttidsutbildade har
              fått möjlighet till arbete inom den vita sektorn. Vi menar också
              att detta bidrar till en jämnare inkomstfördelning, eftersom fler
              människor kommer in på den formella arbetsmarknaden.
            </seg>
          </u>
          <u>
            <seg>
              Vi sänker arbetsgivaravgiften för ungdomar. Även detta avvisar
              Socialdemokraterna. Vi finner att det som har skett från vår sida
              är att vi ersätter en mycket ineffektiv, generell åtgärd som har
              utvärderats av riksdagens revisorer och i stället inför riktade
              åtgärder till särskilt utsatta grupper för att få så stor effekt
              som möjligt för sysselsättningen.
            </seg>
          </u>
          <u>
            <seg>
              Sänkt arbetsgivaravgift för vissa tjänsteföretag avvisas också
              av Socialdemokraterna. Valet av branscher som omfattas av förslaget
              är gjort för att få så stor effekt som möjligt på sysselsättningen.
              I tjänstesektorn arbetar många lågutbildade, och arbetslösheten
              är stor bland dessa.
            </seg>
          </u>
          <u>
            <seg>
              Inom punktskatteområdet accepterar Socialdemokraterna höjningen
              av miljöklass 1 och 2 på diesel med 20 öre litern. Man föreslår
              även en höjning av miljöklass 3.
            </seg>
          </u>
          <u>
            <seg>
              Jag vill också ta upp en sak som gäller synen på jobbavdraget
              som en pensionärsskatt: Man kan inte se en riktad skattesänkning
              som en skatt. En skatt är när man lägger på en grupp någonting
              men att en grupp inte får en skattesänkning kan inte beskrivas
              som en pensionärsskatt.
            </seg>
          </u>
          <note type="speaker">
            Anf. 419 RAIMO PÄRSSINEN (s) replik:
          </note>
          <u>
            <seg>
              Herr talman! Först vill jag säga precis som Lagrådet säger: Regeringen
              avskaffar ingen fastighetsskatt. Det är ingen kommunal avgift,
              utan den borde lämpligen kallas skatt.
            </seg>
          </u>
          <u>
            <seg>
              Varför har Kristdemokraterna, Lennart Sacrédeus, vilselett för
              att inte säga lurat väljarna vid förra höstens val? Det första
              lurendrejeriet gällde löftet om sänkt bensinskatt, och det andra
              gäller fastighetsskatten. Lennart Sacrédeus med flera kristdemokrater
              lovade att skatten skulle sänkas för alla. Så blev det inte. Det
              blev 6 000 kronor i fastighetsskatt och fortsatta skattehöjningar
              för vanliga villor där människor med vanliga inkomster bor.
            </seg>
          </u>
          <u>
            <seg>
              Skatten blev inte lägre för de flesta, bara för de rika. I Falun
              är det 1 539 fastighetsägare som får höjd skatt och i Rättvik
              241. Vad säger Lennart Sacrédeus till dem om att de får höjd fastighetsskatt?
            </seg>
          </u>
          <note type="speaker">
            Anf. 420 LENNART SACRÉDEUS (kd) replik:
          </note>
          <u>
            <seg>
              Herr talman! Jag vill tacka Raimo Pärssinen för två befogade
              frågor. När det gäller fastighetsskatten ska jag ärligt erkänna
              att vår ambition var att det skulle innebära en skattesänkning
              för alla. Om man tittar på den undersökning som Villaägarnas Riksförbund
              har presenterat, och som också pekar på skattehöjningar för villaägare
              exempelvis i Falun och på andra orter, är det ändå satt i jämförelse
              med den skattereduktion på 6 450 miljoner kronor som vi gjorde
              förra året. De har inte riktat den jämfört med det förutvarande
              systemet. I Falun är det jämfört med i fjol väldigt få procent.
              88 procent får bevarad eller sänkt fastighetsskatt.
            </seg>
          </u>
          <u>
            <seg>
              När det gäller bilskatten kommer vi självklart att arbeta långsiktigt
              för att skatteuttaget inte ska höjas.
            </seg>
          </u>
          <note type="speaker">
            Anf. 421 RAIMO PÄRSSINEN (s) replik:
          </note>
          <u>
            <seg>
              Herr talman! Det får väl stå för Lennart Sacrédeus och andra
              att Villaägarnas riksförbund far med falska uppgifter.
            </seg>
          </u>
          <u>
            <seg>
              Jag skulle vilja fråga en annan sak om sänkningen av arbetsgivaravgifter
              inom vissa tjänstesektorer. Vi fick i går besök i skatteutskottet
              av Skatteverkets generaldirektör. Han vittnade inför alla ledamöter
              om hur krånglig den här lagstiftningen blir och hur oerhört svårt
              det blir att kontrollera efterlevnaden. Han sade till och med
              att det kommer att bli en stor utmaning med stora svårigheter
              för Skatteverket.
            </seg>
          </u>
          <u>
            <seg>
              Samtidigt vittnade han om en ganska mörk bild om hur man i framtiden
              med de resurser som regeringen ställer till förfogande ska kunna
              främja efterlevnaden, att man verkligen betalar sin skatt. Bilden
              han lämnade efter sig var att detta leder till krångel och ännu
              mera krångel. Det leder till fel, och det leder till fusk som
              i sin tur leder till en försämrad skattemoral.
            </seg>
          </u>
          <u>
            <seg>
              Hur ser Lennart Sacrédeus på detta?
            </seg>
          </u>
          <note type="speaker">
            Anf. 422 LENNART SACRÉDEUS (kd) replik:
          </note>
          <u>
            <seg>
              Herr talman! Jag vill tacka Raimo Pärssinen för uppföljningsfrågorna.
              Jag har inte använt formuleringen utan det var frågeställarens
              egna formuleringar om falska uppgifter från Villaägarna. Jag vill
              moderera och säga att de icke är korrekta. Det stämmer inte att
              stora grupper i Falun, 12 procent, skulle få höjd fastighetsskatt
              jämfört med det beskattningssystem som ni från Socialdemokraternas
              sida hade.
            </seg>
          </u>
          <u>
            <seg>
              Vad gäller avdrag för tjänstesektorn tror jag att vi kan vara
              överens om att det är bra med den jobbskapande politiken och att
              vi med skattesystemet även kan främja en sådan utveckling. Om
              det blir krångligt, om det blir mer fel och fusk, låt oss se detta
              an. Jag vet att Mats Sjöstrand har en pessimistisk prognos. Vi
              är ändå beredda att pröva detta. Vi är inte beredda att måla den
              onde på väggen riktigt än. Vi vill se om detta trots allt kommer
              att fungera.
            </seg>
          </u>
          <note type="speaker">
            Anf. 423 MONICA GREEN (s) replik:
          </note>
          <u>
            <seg>
              Herr talman! Jag har en fråga och ett påstående som Lennart Sacrédeus
              gärna får säga emot om han vill.
            </seg>
          </u>
          <u>
            <seg>
              Min fråga till Lennart Sacrédeus är om han var en av dem som
              i valrörelsen lovade bättringar för de sämst ställda pensionärerna.
            </seg>
          </u>
          <u>
            <seg>
              Det andra är ett påstående. Ni brukar ju säga att Socialdemokraternas
              beräkningar inte stämmer. Det var inte fall som man skulle använda
              utan man skulle säga att beräkningarna inte stämmer, eller hur
              det nu var. Ni brukar använda er av riksdagens utredningstjänst.
              När de gör utredningar brukar det sägas att det är en oberoende
              källa.
            </seg>
          </u>
          <u>
            <seg>
              Riksdagens utredningstjänst kommer fram till att de tre rikaste
              tiondelarna av befolkningen får 53,6 procent av den totala inkomstförändringen
              medan de tre fattigaste tiondelarna får nöja sig med 6,3 procent.
              Den grupp som den borgerliga regeringen kategoriserat som medelinkomsttagare
              får 7,5 procent av inkomstförstärkningen medan den rikaste tiondelen
              får 18 procent.
            </seg>
          </u>
          <u>
            <seg>
              Vill Lennart Sacrédeus säga emot riksdagens utredningstjänst?
            </seg>
          </u>
          <note type="speaker">
            Anf. 424 LENNART SACRÉDEUS (kd) replik:
          </note>
          <u>
            <seg>
              Herr talman! Jag vill tacka Monica Green för dessa två frågor.
            </seg>
          </u>
          <u>
            <seg>
              I valrörelsen arbetade jag tillsammans med andra kristdemokrater
              för att lyfta fram de sämst ställda pensionärernas situation.
              Jag tror inte att jag specifikt skrev någon insändare om detta,
              men visst, det var fråga om torgmöten, annonser och annat.
            </seg>
          </u>
          <u>
            <seg>
              Detta är en mycket viktig fråga. Det handlar om att höja garantipensionen,
              och jag lovar att vi från alliansens sida kommer att återkomma
              på den punkten. Men det handlar också, som skatteutskottets ordförande
              Lennart Hedquist tidigare nämnt, om den allmänna ekonomiska utvecklingen
              i samhället. Vi kommer att återkomma för att förbättra situationen
              för pensionärerna, men glöm inte sysselsättningstillväxtens betydelse.
            </seg>
          </u>
          <u>
            <seg>
              När det gäller skattesänkningar kan de som betalar mest i skatt
              också få stora skattesänkningar. De betalar ju in mest till att
              börja med.
            </seg>
          </u>
          <note type="speaker">
            Anf. 425 MONICA GREEN (s) replik:
          </note>
          <u>
            <seg>
              Herr talman! Lennart Sacrédeus säger att man ska återkomma till
              pensionärerna. Det är en mycket tydlig politik att man prioriterar
              miljonärerna före pensionärerna.
            </seg>
          </u>
          <note type="speaker">
            Anf. 426 LENNART SACRÉDEUS (kd) replik:
          </note>
          <u>
            <seg>
              Herr talman! Jag vet inte om Socialdemokraternas skattesänkning
              på 200 kronor i månaden för pensionärerna är en så väldigt omfattande
              reform. Det intressanta tycker jag är att ni ändå vill använda
              skattesänkning som en metod för att förbättra för människor. På
              det sättet kanske vi kan hitta en gemensam grund för alliansen
              och oppositionen. Även om det möts med ett leende, och till och
              med med ett skratt, kan skattesänkningar faktiskt förbättra människors
              situation, i det här fallet pensionärernas.
            </seg>
          </u>
          <u>
            <seg>
              Jag vill återkomma till att om man bara inriktar sig på bidrag
              och höjningar punktuellt utifrån de system som finns och inte
              tittar på den allmänna ekonomiska utvecklingen bedrar man sig.
              Det som är viktigt för alla i vårt samhälle, inte minst för pensionärskollektivet,
              är ekonomisk tillväxt, fler i arbete och bättre arbetsinkomster.
              Det höjer pensionerna för oss alla, och det är också den bästa
              pensionspolitiken för alla.
            </seg>
          </u>
          <note type="speaker">
            Anf. 427 LAILA BJURLING (s):
          </note>
          <u>
            <seg>
              Herr talman! Under hösten kommer regeringen att lägga fram massor
              av propositioner som handlar om skatter. Det gäller fastighetsskatt,
              förmögenhetsskatt, jobbskatteavdrag, hushållstjänster, lånedatorer
              och mycket annat. Gemensamt för alla dessa förslag är att de är
              orättvisa, oansvariga och omoderna.
            </seg>
          </u>
          <u>
            <seg>
              Förslagen har ytterligare något gemensamt, nämligen att de rakt
              igenom gynnar män och missgynnar kvinnor. Riksdagens utredningstjänst
              har räknat fram, vilket vi redan hört många gånger i kväll men
              det tål att upprepas många gånger till, att de tre rikaste tiondelarna
              av befolkningen får 70 procent av alla inkomstförstärkningar och
              de tre fattigaste, de med lägst inkomster, får sämre eller oförändrade
              villkor.
            </seg>
          </u>
          <u>
            <seg>
              Vi vet alla vilka det är som har de högsta inkomsterna och vilken
              grupp som har de lägsta. Kvinnor tjänar generellt mindre än män.
              Om man räknar om alla anställningar till heltid får kvinnor 84
              procent av männens lön, men om man ser till den verkliga lönen
              tjänar kvinnorna inte mer än 67 procent av männens lön. Trots
              detta kan vi i budgetpropositionen läsa att effekterna av regeringens
              politik på ekonomisk standard för kvinnor och män är ungefär lika
              stora.
            </seg>
          </u>
          <u>
            <seg>
              Hur har då regeringen kommit fram till detta? Jo, genom att lägga
              ihop hushållets inkomster och dela med två. Regeringen utgår från
              att man inom hushållet solidariskt delar på pengarna för då ser
              siffrorna bättre ut för kvinnorna. Jag kan upplysa regeringen
              och riksdagen om att sambeskattningen avskaffades i Sverige när
              jag var i tjugoårsåldern, och det är en hel del år sedan. Omodernt,
              orättvist och oansvarigt.
            </seg>
          </u>
          <u>
            <seg>
              Regeringen försöker rädda sitt skinn genom att som ett mantra
              gång på gång upprepa att deras skattesänkningar går till låg-
              och medelinkomsttagarna. Men det är inte sant. Det var inte sant
              inför förra årets jobbskatteavdrag, och det är inte sant med det
              förslag som regeringen har för nästa år. Återigen är det de tre
              rikaste tiondelarna som får över hälften av skattesänkningarna.
            </seg>
          </u>
          <u>
            <seg>
              Att avskaffa förmögenhetsskatten är givetvis en lättnad för den
              som har en förmögenhet att betala skatt för. Övriga påverkas inte
              av den.
            </seg>
          </u>
          <u>
            <seg>
              Likadant är det med fastighetsskatten. Den som har en dyr villa
              i något av storstadsområdena får rejäla skattesänkningar, medan
              så många som över 220 000 småhusägare enligt Villaägarnas Riksförbund
              får höjd fastighetsskatt. Nu säger flera talare att man inte kan
              räkna så, att det inte är korrekt, att man inte kan jämföra med
              dagens läge och sedan se vilken ändring det blir med de förslag
              som regeringen lägger fram då. Man ska ta något annat längre fram
              och jämföra med.
            </seg>
          </u>
          <u>
            <seg>
              Så kan vi naturligtvis inte göra. Vi måste titta på det som gäller
              i dag och sedan se vad regeringens förslag kommer att kosta. Det
              kostar mer i fastighetsskatt för 220 000 småhusägare. I Eskilstuna
              får 19 procent höjd fastighetsskatt. Och i den lilla kuststaden
              Oxelösund får 45 procent höjd fastighetsskatt. Ni låtsas att ni
              avskaffar fastighetsskatten och inför i stället en kommunal avgift
              på samma belopp. Där har ni emellertid fått en ordentlig reprimand
              av Lagrådet som mycket riktigt säger att en skatt ska kallas för
              en skatt och ingenting annat.
            </seg>
          </u>
          <u>
            <seg>
              Herr talman! Kostnaden för regeringens förslag att ta bort förmögenhetsskatten
              skulle räcka till 2 000 kronor i sänkt skatt för landets alla
              pensionärer. Kostnaden för årets och nästa års jobbskatteavdrag
              skulle räcka till 150 000 tjänster i vård, skola och omsorg. 150
              000 tjänster det motsvarar jobbskatteavdraget!
            </seg>
          </u>
          <u>
            <seg>
              Jag vill återigen påminna om att det under det senaste året med
              en socialdemokratisk regering skapades 93 000 nya jobb. Det var
              alltså det senaste året med en socialdemokratisk regering 93 000
              nya jobb. Det skedde utan att vi försämrade för sjuka, arbetslösa
              eller förtidspensionärer.
            </seg>
          </u>
          <u>
            <seg>
              Herr talman! Normalt sett ska vi ju inte lägga för stor vikt
              vid opinionsundersökningar, men vi ser nu att Socialdemokraterna
              ett år efter valet ensamma är större än hela den samlade borgerligheten.
              Det tror jag till stor del beror på att regeringen gjort en kraftig
              missbedömning. Ingen vill väl betala mer skatt än nödvändigt,
              men en sänkt skatt ska vara rättvis. Svenska folket vill inte
              ha sänkt skatt som måste betalas av sjuka och arbetslösa.
            </seg>
          </u>
          <u>
            <seg>
              Regeringens skattepolitik är även nästa år orättvis, oansvarig
              och omodern.
            </seg>
          </u>
          <note type="speaker">
            Anf. 428 LENNART SACRÉDEUS (kd) replik:
          </note>
          <u>
            <seg>
              Herr talman! Först vill jag gratulera till de fina opinionssiffrorna.
              Där leder ni bevisligen. Vi leder dock landet, och det är bättre
              att göra det än att ha höga opinionssiffror.
            </seg>
          </u>
          <u>
            <seg>
              Laila Bjurling talar om omoderna, orättvisa och osolidariska
              skatteförändringar. Hur kan då Socialdemokraterna acceptera sammantaget
              31 miljarder av det jobbskatteavdrag som vi införde i steg ett
              i fjol och nu inför i steg två? På vilket sätt är det modernt,
              rättvist och solidariskt när ni accepterar två tredjedelar av
              detta jobbskatteavdrag?
            </seg>
          </u>
          <u>
            <seg>
              Dessutom undrar jag varför den sänkning som ni föreslår för pensionärerna
              inte blir lika stor som det jobbskatteavdrag som ni faktiskt accepterar.
            </seg>
          </u>
          <note type="speaker">
            Anf. 429 LAILA BJURLING (s) replik:
          </note>
          <u>
            <seg>
              Herr talman! Jag håller med Lennart Sacrédeus. Jag skulle mycket
              hellre leda landet än leda i opinionsundersökningarna. Det är
              bättre. Och det är tragiskt att inte dagens opinionssiffror gällde
              vid valet. Men vi kommer igen år 2010, ska ni se. Då kommer vi
              också att ha ett heltäckande nytt skatteförslag, inte plocka bitar
              här och bitar där. Vi vill ha ett likformigt skatteförslag så
              att alla inkomster beskattas lika mycket, oavsett om det är en
              löneinkomst, en pension eller om inkomsterna kommer från en sjukförsäkring
              eller arbetslöshetsförsäkring. Det tycker vi i grunden är en sund
              och rättvis skatt som också kan kallas för rättvis, solidarisk,
              modern och ansvarsfull.
            </seg>
          </u>
          <note type="speaker">
            Anf. 430 LENNART SACRÉDEUS (kd) replik:
          </note>
          <u>
            <seg>
              Herr talman! Jag får tacka Laila Bjurling för svaret. Jag tycker
              ändå inte att de två frågor som jag konkret ställde blev fullt
              ut besvarade. Jag tog upp detta att ni accepterar jobbskatteavdraget
              till två tredjedelar. Ni sänker skatterna med 31 miljarder jämfört
              med när ni själva styrde. Ni sänker inte lika mycket som vi. På
              vilka grunder finner ni det modernt, rättvist och solidariskt
              att trots allt till två tredjedelar ställa upp på alliansens politik
              som ni beskriver precis tvärtom, som omodern, orättvis och osolidarisk?
            </seg>
          </u>
          <u>
            <seg>
              Jag vill också upprepa frågan varför inte pensionärerna får samma
              sänkning som löntagarna, eftersom ni har beskrivit den av alliansen
              och regeringen förda politiken som omodern, orättvis och osolidarisk.
            </seg>
          </u>
          <note type="speaker">
            Anf. 431 LAILA BJURLING (s) replik:
          </note>
          <u>
            <seg>
              Herr talman! Vår skattepolitik går ut på att det ska vara en
              likformig skatt. Det skriver vi också i vår skattemotion. Däremot
              går vi inte in på detaljer, för vi har ett rådslag och det pågår
              massor av arbeten i vårt parti där vi kommer att jobba fram ett
              helt nytt skatteförslag.
            </seg>
          </u>
          <u>
            <seg>
              Vi ville ha en skatteutredning förra mandatperioden, men det
              blev inte så. Nu får vi göra en egen skatteutredning, för det
              som den borgerliga alliansen nu lägger fram som skatteförslag
              är inte vår melodi. Så vill inte vi ha skatten. Men i vår motion
              har vi utgått från det läge som är. Vi hittar inte på något konstigt
              datum, utan i dag har vi ett läge som vi får rätta oss efter.
              Sedan får vi lägga fram förslag utifrån det.
            </seg>
          </u>
          <u>
            <seg>
              Men var så säker, Lennart Sacrédeus, att innan valet 2010 kommer
              ni att få ett strålande förslag till skattepolitik från Socialdemokraterna.
            </seg>
          </u>
          <note type="speaker">
            Anf. 432 GUNNAR ANDRÉN (fp) replik:
          </note>
          <u>
            <seg>
              Herr talman! I Socialdemokraternas motion om förmögenhetsskatten
              kan man läsa: Dagens konstruktion av förmögenhetsskatten bör dock
              ses över. Jag vill fråga: Hur?
            </seg>
          </u>
          <u>
            <seg>
              Jag har också en fråga nummer två som gäller fastighetsskatten.
              Socialdemokraterna vill inte ta ut mer än vad man gör i dag och
              vill i stället förändra fastighetsbeskattningen så att den blir
              för det första rättvis, för det andra förutsägbar och för det
              tredje rimlig. Då skulle jag vilja fråga: Hur?
            </seg>
          </u>
          <u>
            <seg>
              Det är mina frågor. Laila Bjurling får välja vilken fråga hon
              vill besvara.
            </seg>
          </u>
          <note type="speaker">
            Anf. 433 LAILA BJURLING (s) replik:
          </note>
          <u>
            <seg>
              Herr talman! Jag kan besvara båda två i en enda klump med precis
              samma svar som jag gav till Lennart Sacrédeus förut. Vi håller
              på att jobba fram hur de nya förslagen ska se ut, och vi kommer
              att lägga fram förslagen i god tid före valet 2010.
            </seg>
          </u>
          <u>
            <seg>
              I dag talar vi om principerna. Vi talar om att vi inte vill ha
              den modell som den borgerliga alliansens regering har lagt fram.
              Men vi talar om vilka principer vi vill ska vara rådande när det
              gäller förmögenhetsskatten, fastighetsskatten och inkomstskatten.
              Vi vill att modellen ska vara rättvis, modern och ansvarsfull.
            </seg>
          </u>
          <note>
            Förslaget kommer i god tid före valet 2010.
          </note>
          <note type="speaker">
            Anf. 434 GUNNAR ANDRÉN (fp) replik:
          </note>
          <u>
            <seg>
              Herr talman! En ganska rimlig tolkning av detta skulle möjligen
              kunna vara att den tidigare skatten inte var rimlig, förutsägbar
              och rättvis, eftersom ni nu vill ändra på den.
            </seg>
          </u>
          <u>
            <seg>
              Jag vill då ställa en tredje fråga. Kommer möjligen också avdraget
              för pensionärer att ändras i förhållande till det förslag som
              ligger nu, så att inte en 90-årig änka utan ATP i Eskilstuna ska
              få exakt lika mycket i framtiden som Peter Wallenberg?
            </seg>
          </u>
          <note type="speaker">
            Anf. 435 LAILA BJURLING (s) replik:
          </note>
          <u>
            <seg>
              Herr talman! I vårt budgetförslag har vi lagt en skattesänkning
              för pensionärerna. Det har vi gjort på grund av att vi tycker
              att Sverige har råd att göra det i dagsläget, inte för att vi
              tycker att det är den bästa konstruktionen. Det tycker vi inte.
              Vi vill som sagt se över alltihop så att det blir likformigt.
              Det ska inte vara skillnad på pensionärernas skatter och skatter
              på löneinkomster eller inkomster från sjukförsäkringssystemet
              eller a-kassan. Men vi kommer att se över så att det blir jämnt
              för alla så småningom.
            </seg>
          </u>
          <note type="speaker">
            Anf. 436 MARIE ENGSTRÖM (v) replik:
          </note>
          <u>
            <seg>
              Herr talman! Laila Bjurling sade i sitt anförande att jobbskatteavdrag
              med flera skulle motsvara ungefär 150 000 tjänster inom vård och
              omsorg. Det är något som också vi i Vänsterpartiet har tagit fasta
              på i vår budgetmotion. Vi vidareutvecklar det där, för vi tycker
              att det är nödvändiga åtgärder.
            </seg>
          </u>
          <u>
            <seg>
              Jag har egentligen samma fråga som Lennart Sacrédeus ställde
              här förut. Jag har läst er budgetmotion och hör också med vilken
              emfas ni från den socialdemokratiska bänken ställer frågor om
              jobbskatteavdraget. Samtidigt ställer ni ju er bakom merparten
              av jobbskatteavdraget. Det kanske ändå kräver en kommentar. Jag
              vet att Laila Bjurling har svarat andra förut, men jag skulle
              också vilja ha ett svar på den frågan. Gäller kritiken som ni
              riktade för ett år sedan mot utformningen av jobbskatteavdraget
              fortfarande, eller ser den ut på ett annat sätt i dag?
            </seg>
          </u>
          <note type="speaker">
            Anf. 437 LAILA BJURLING (s) replik:
          </note>
          <u>
            <seg>
              Herr talman! Marie Engström, vi är emot jobbskatteavdraget fortfarande.
              Vi tycker att det är ett orättvist förslag som slår snett. Vi
              sade nej till det förra, men nu är det genomfört. Vi får då utgå
              från det läge som är i dag, och då säger vi i budgetmotionen nej
              till steg nummer två. Och som jag sade tidigare kommer vi igen
              i god tid före valet med ett ordentligt skattepaket, för vi ska
              se över alltihop. Men jobbavdraget i den form som alliansen har
              föreslagit tycker vi fortfarande är orättvist, för vi vill ta
              delar av det och i stället sänka a-kasseavgifterna, som också
              finns med i vår motion.
            </seg>
          </u>
          <note type="speaker">
            Anf. 438 MARIE ENGSTRÖM (v) replik:
          </note>
          <u>
            <seg>
              Herr talman! Jag har sett i er motion att ni skalar ned jobbavdraget.
              Innebär det med den logiken att ni om ett år går med på steg två
              i jobbskatteavdraget, eftersom det då redan är genomfört? Det
              var nämligen så som Laila Bjurling svarade på min fråga.
            </seg>
          </u>
          <u>
            <seg>
              I Vänsterpartiets motion återställer vi även de förslag som redan
              är genomförda och som vi fortfarande inte står bakom. Ibland blir
              vi beskyllda för att vara partiet som bara kör med en massa återställare,
              men vi tycker att det är ärligt att visa att det här står vi inte
              bakom. Vi står till exempel inte bakom det genomförda förslaget
              om premieskatt på trafikförsäkring. Nu hörde jag att ni ställde
              frågor från er bänk även när det gällde den frågan. Där har ni
              inte heller gjort någon återställare. Hur ska vi tolka det? Står
              ni bakom den förändringen eller inte? Eller ska vi vänta på att
              ni har genomfört ert rådslag?
            </seg>
          </u>
          <note type="speaker">
            Anf. 439 LAILA BJURLING (s) replik:
          </note>
          <u>
            <seg>
              Herr talman! I vår budgetmotion har vi sagt att vi vill återställa
              rättvisan. Vi går inte in på varje detalj om hur det ska se ut.
              Vi håller på att se över hela vår skattepolitik. Därför lägger
              vi fram principerna och riktlinjerna för hur vi vill att det ska
              se ut.
            </seg>
          </u>
          <u>
            <seg>
              Vi vill ha en likformig skatt som tas ut likadant på alla inkomster,
              oavsett om den kommer från pension, sjukförsäkring, a-kassa eller
              inkomst. Det fastställer vi.
            </seg>
          </u>
          <u>
            <seg>
              Vi talar om fastighetsskatten och vad vi vill att den ska vara
              för något. Vi vill också till viss del förändra förmögenhetsskatten.
              Den är, som någon sade, lite av ett roulettspel. Den slår lite
              fel i dag också och måste ses över.
            </seg>
          </u>
          <u>
            <seg>
              Men vårt svar på alla skatter som inte fungerar riktigt bra är
              inte att ta bort dem. Skatter som folk fuskar med tar vi inte
              bort, i motsats till alliansen. Man måste se till att skatterna
              kommer in så att vi kan finansiera vår välfärd.
            </seg>
          </u>
          <note type="speaker">
            Anf. 440 JÖRGEN JOHANSSON (c) replik:
          </note>
          <u>
            <seg>
              Herr talman! Jag måste ställa frågan om det inte känns något
              magstarkt att kalla en politik som har skapat 130 000140 000 nya
              jobb under det senaste året orättvis, oansvarig och osolidarisk.
            </seg>
          </u>
          <u>
            <seg>
              Jag tycker i stället att det skulle kännas besvärande för Socialdemokraterna
              när man tittar på bokslutet för de fyra senaste regeringsåren
              då Socialdemokraterna satt vid makten att andelen långtidsarbetslösa
              kvinnor ökade med 55,2 procent. Andelen långtidsarbetslösa med
              funktionshinder ökade med 77,2 procent. Känns det då inte besvärande
              att uttrycka sig på det viset?
            </seg>
          </u>
          <note type="speaker">
            Anf. 441 LAILA BJURLING (s) replik:
          </note>
          <u>
            <seg>
              Herr talman! Nej, det känns inte alls besvärande att uttrycka
              sig på det sättet. Det är en orättvis, oansvarig och omodern politik
              som den borgerliga alliansregeringen för. Det är inte alls svårt
              att stå här och säga det.
            </seg>
          </u>
          <u>
            <seg>
              Låt oss gå tillbaka och titta på vårt senaste år vid makten.
              Konjunkturerna går lite upp och ned och siffrorna likaså. Men
              under vårt senaste år, innan borgarna tog över, skapades det 93
              000 nya jobb och det utan att en enda krona togs från de arbetslösa.
              Inte en enda krona togs från de sjukskrivna, inte en enda krona
              togs från förtidspensionärerna. Ändå tillkom det 93 000 nya jobb.
            </seg>
          </u>
          <u>
            <seg>
              Hade vi fått fortsätta är jag fullständigt övertygad om att de
              130 000140 000 nya jobben hade kommit utan försämringar för dem
              som redan har det sämst ställt i samhället.
            </seg>
          </u>
          <note type="speaker">
            Anf. 442 JÖRGEN JOHANSSON (c) replik:
          </note>
          <u>
            <seg>
              Herr talman! Jag noterar att Laila Bjurling inte anser det vara
              besvärande att andelen långtidsarbetslösa kvinnor ökade med 55,2
              procent under deras regeringsperiod.
            </seg>
          </u>
          <u>
            <seg>
              Men är det inte besvärande att gapet, inkomstspridningen ökade
              med 28 procent under era senaste fyra regeringsår? Det var betydligt
              mer än vad alla bedömare talar om att spridningen är nu med de
              beslut som den nuvarande regeringen infört. Det måste väl ändock
              vara besvärande?
            </seg>
          </u>
          <note type="speaker">
            Anf. 443 LAILA BJURLING (s) replik:
          </note>
          <u>
            <seg>
              Herr talman! Det var inget besvärande att ta över efter den borgerliga
              misskötseln år 1994. Vi hade inte en fyraårig regeringsperiod,
              vi hade en tolvårig regeringsperiod.
            </seg>
          </u>
          <u>
            <seg>
              När vi tog över efter den borgerliga misären 1994 var det en
              arbetslöshet som vi knappast har sett maken till i Sveriges historia.
              Den fick vi dras med och beta av. Vi fick dras med ett budgetunderskott
              som var gigantiskt. Jag ska inte stå och rabbla en massa siffror.
              De har vi rabblat många gånger förut i kammaren.
            </seg>
          </u>
          <u>
            <seg>
              Men vi ska komma ihåg att det var det arvet vi fick efter borgarna
              förra gången. Det fick vi hålla på med åtminstone de första två
              och en halv mandatperioderna att rensa upp i. Sedan kunde vi börja
              bygga igen.
            </seg>
          </u>
          <u>
            <seg>
              Jag upprepar att det sista året med socialdemokratisk regering
              växte jobben till. Det var 93 000 nya jobb utan en enda försämring
              för dem som redan var utsatta. Det är jag glad över.
            </seg>
          </u>
          <note type="speaker">
            Anf. 444 LENNART HEDQUIST (m) replik:
          </note>
          <u>
            <seg>
              Herr talman! Det var bra att Laila Bjurling markerade att sambeskattningen
              var omodern och orättvis. Jag har i någon mening själv vuxit upp
              med sambeskattning för min mamma var förvärvsarbetande, och hennes
              inkomst lades ovanpå min pappas och blev mycket egendomligt beskattad.
              Det dröjde dock mycket länge innan Socialdemokraterna medgav att
              den var omodern och orättvis och att vi kunde avskaffa den i vårt
              land.
            </seg>
          </u>
          <u>
            <seg>
              Men Laila Bjurling gör en felaktig jämförelse när hon sedan riktar
              kritik mot budgetpropositionen när det gäller man och kvinna.
              Det är en helt annan sak i ett hushåll där både mannen och kvinnan
              har inkomster. Det måste väl vara riktigt att de inkomsterna ska
              kunna delas på två. Eller menar Laila Bjurling på fullt allvar
              att mannen ska hålla i sin plånbok och kvinnan i sin?
            </seg>
          </u>
          <note type="speaker">
            Anf. 445 LAILA BJURLING (s) replik:
          </note>
          <u>
            <seg>
              Herr talman! Sambeskattningens avskaffande innebar att vuxna
              män och kvinnor även i ett äktenskap sågs som två ekonomiskt friställda
              individer, var och en med eget ansvar för sina egna inkomster,
              utgifter och skatter. Hur man sedan ordnar det sinsemellan i ett
              parförhållande lägger vi oss inte i. Om man delar på pengarna
              eller lägger ihop dem i en pott varierar nog från familj till
              familj.
            </seg>
          </u>
          <u>
            <seg>
              Men det är viktigt att notera att vi inte ska ta männens högre
              inkomster som en intäkt för att vi inte behöver göra något åt
              kvinnornas inkomster. Gör man som ni gör och lägger det i en pott
              och delar upp det på de individer som finns så döljer man de orättvisor
              och den osolidariska lönepolitik som finns och den skattepolitik
              som ni för som gör att männen får stora skattesänkningar och kvinnorna
              mindre. Det är viktigt att redovisa män för sig och kvinnor för
              sig för att se att orättvisorna förhoppningsvis minskar.
            </seg>
          </u>
          <note type="speaker">
            Anf. 446 LENNART HEDQUIST (m) replik:
          </note>
          <u>
            <seg>
              Herr talman! Vilken metod man använder när man beskriver hushållens
              inkomster må vara exakt detsamma. Jag tror att det ger en korrekt
              bild om man slår ihop hushållsinkomsten och delar på två.
            </seg>
          </u>
          <u>
            <seg>
              Ni gick emot all fastighetsskattesänkning som vi genomförde omedelbart
              efter valet och som gav småhusägarna i Eskilstuna och Oxelösund,
              som du nämnde, stora skattesänkningar. Om de får de en viss skattejustering
              uppåt med någon enstaka hundralapp med det nya förslaget, menar
              då Laila Bjurling att de totalt har fått en fastighetsskattehöjning?
            </seg>
          </u>
          <note type="speaker">
            Anf. 447 LAILA BJURLING (s) replik:
          </note>
          <u>
            <seg>
              Herr talman! Till att börja med ska vi ta detta med hushållen
              igen. Redovisar man hushållens standardhöjning har jag inget emot
              att man gör som den borgerliga regeringen gör. Men man ska inte
              skriva, som man gör i budgetpropositionen, att standardhöjningen
              för kvinnor och män har varit ungefär lika stor. Skriv att hushållen
              har haft det så för då blir det rätt! Men om man säger gruppen
              kvinnor och gruppen män så är det milsvid skillnad mellan deras
              standardförbättringar med den borgerliga politiken. Det är jätteviktigt
              att man noterar det ordentligt och inte blandar ihop korten.
            </seg>
          </u>
          <u>
            <seg>
              Vad gäller fastighetsskatten så måste vi väl titta på vad det
              förslag som ni kanske kommer att lägga fram kommer att göra i
              förhållande till det som i dag gäller. Vi vet inte riktigt hur
              det kommer att se ut för det ändrar sig lite från dag till dag,
              men vi kan inte hålla på att välja vilket datum som helst här
              bakom någonstans och se det i förhållande till det.
            </seg>
          </u>
          <u>
            <seg>
              Dessutom kan jag tala om att den skattesänkning som ni gjorde
              med att begränsa markvärdet inte gav särskilt många kronor i Eskilstuna
              i varje fall. Men det gjorde den nog i Danderyd och Täby.
            </seg>
          </u>
          <note type="speaker">
            Anf. 448 ULLA ANDERSSON (v):
          </note>
          <u>
            <seg>
              Herr talman! Jag tänkte tala om en fråga som ligger många varmt
              om hjärtat. Det är en fråga som har betytt mycket för jämlikheten
              i vårt land och för kvinnors ställning och position i samhället.
              Det är en fråga som berör alla människor i deras vardag, nämligen
              kommunsektorns välfärdstjänster.
            </seg>
          </u>
          <u>
            <seg>
              I valrörelsen brukar alla ta upp välfärden. Man vill satsa på
              mindre barngrupper i förskolan, man vill satsa på en höjning av
              kvinnors löner, man vill satsa på en förbättrad handikapp- och
              äldreomsorg och man vill ha mindre klasstorlekar.
            </seg>
          </u>
          <u>
            <seg>
              Alla är överens om att välfärden behöver utvecklas. Det finns
              också ett brett folkligt stöd för frågan. Undersökning på undersökning
              visar att svenska folket gärna betalar mer i skatt bara det går
              till vård, skola och omsorg. Det finns dessutom undersökningar
              som visar att just välfärdstjänsterna har en avgörande betydelse
              när människor ska byta bostadsort.
            </seg>
          </u>
          <u>
            <seg>
              I valrörelsen är det väldigt viktigt med den kommunala välfärden.
            </seg>
          </u>
          <u>
            <seg>
              På Moderaternas partistämma för ett och ett halvt år sedan pratade
              man om att varje kronas skattesänkning var en krona mindre till
              välfärden, skolan, omsorgen och så vidare. Som vi numera vet är
              det bara tomma ord.
            </seg>
          </u>
          <u>
            <seg>
              Hur har det blivit? Skattesänkningar på knappt 70 miljarder har
              gått till framför allt högavlönade män. Nu är det faktiskt hellre
              skattesänkningar än förbättrad välfärd för samtliga borgerliga
              partier.
            </seg>
          </u>
          <u>
            <seg>
              Kristdemokraterna säger: Hellre skattesänkningar än förbättrad
              äldreomsorg och äldres rätt till utevistelse. Folkpartiet säger:
              Hellre skattesänkningar än mindre klasstorlekar och pedagogisk
              utveckling. Centern säger: Hellre skattesänkningar än en förbättrad
              miljöpolitik och regional utveckling.
            </seg>
          </u>
          <u>
            <seg>
              Alla är överens. Därför skär man också ned kraftigt på statsbidragen
              till kommunsektorn med 5,9 miljarder år 2010. Det motsvarar ungefär
              16 000 heltidstjänster. Jag undrar om det är lärare, förskollärare
              eller kanske undersköterskor i äldreomsorgen som ska få gå.
            </seg>
          </u>
          <u>
            <seg>
              Det kanske ni kan svara på.
            </seg>
          </u>
          <u>
            <seg>
              Det här är en mycket medveten politik. I budgetpropositionen
              kan vi läsa att om den beräknade konsumtionsutvecklingen för 2006
              till 2008 på ca 2,2 procent bibehålls kommer sektorn att uppvisa
              betydande underskott år 2010. Kommunsektorns konsumtion förväntas
              därför stanna upp år 2009 och 2010. Vidare står det att ambitionshöjningar
              av olika slag därmed får åstadkommas genom effektiviseringar.
            </seg>
          </u>
          <u>
            <seg>
              Det betyder att alla politiska ambitioner om höjd kvalitet i
              välfärden får stå tillbaka. Jag kan ge några exempel.
            </seg>
          </u>
          <u>
            <seg>
              För att nå den lärartäthet som var före de stora nedskärningarnas
              tid i början av 90-talet behövs det 5 000 fler lärare. För att
              komma ned till 25 barn per grupp på fritids behöver man anställa
              10 000 fler på fritidshemmen. För att tillgodose de behov som
              finns inom äldreomsorgen behövs det ungefär 25 000 anställda.
              För att nå de barngruppsstorlekar som vi alla har pratat om i
              valrörelsen behöver man 8 000 fler anställda. 40 000 fler anställda
              i välfärden motsvarar förmögenhetsskattens avskaffande.
            </seg>
          </u>
          <u>
            <seg>
              Politik är att vilja, eller hur? Tyvärr är det inte bara regeringen
              som sviker välfärdens utveckling. Miljöpartiet sade i valrörelsen
              att det behövdes 40 000 fler anställda inom offentlig sektor.
              Både minskade barngrupper i förskolan och förbättringar i äldreomsorgen
              efterfrågades. Det har man nu glömt bort. Man lägger inte ens
              tillbaka de nedskärningar som borgarna gör på statsbidragen. Det
              kanske är alldeles för gammalmodigt och bakåtsträvande.
            </seg>
          </u>
          <u>
            <seg>
              Hos Socialdemokraterna är det något ljusare. Man försöker stärka
              den kommunala välfärden med drygt 1 miljard mer än regeringen.
              Men det hjälper ju inte. Det försvinner över 5 miljarder från
              kommunsektorn. Hur Socialdemokraterna tänker klara sina vackra
              ord om satsningar på välfärden framöver ser jag med spänning fram
              emot. Jag hoppas ju att ni blir klokare och verkligen står upp
              för att den kommunala välfärden har betydelse för jämlikheten
              och kvinnors ställning bland annat på arbetsmarknaden. Ni går
              ju med på sänkningar av skatten med 30 miljarder. Laila Bjurling
              talade nyss om att det är ungefär 150 000 tjänster inom välfärdssektorn.
              Varför säger ni redan nu ja till skattesänkningar på 30 miljarder,
              när ni inte har några ambitioner när det gäller hur ni vill utveckla
              den kommunala välfärden?
            </seg>
          </u>
          <u>
            <seg>
              Valrörelsen handlade som sagt om att stärka den kommunala välfärden.
              Så här ett år efteråt är det väldigt få som har levt upp till
              de vackra orden. Att regeringen inte gör det är ingen överraskning.
              Under det här året har vi lärt oss att det man säger i ord inte
              överensstämmer med handling.
            </seg>
          </u>
          <u>
            <seg>
              Det verkar som om man tycker att välfärdspolitik är gammaldags
              och bakåtsträvande. Fler i jobb gäller tydligen inte välfärdssektorn.
              Det är viktigare att satsa på städtjänster hemma hos högavlönade
              familjer. Det är viktigare att servera korv och hamburgare, att
              byta däck eller ägna sig åt hudvård än att satsa på mindre barngrupper
              i förskolan, mindre klassstorlekar eller fler anställda i äldreomsorgen.
            </seg>
          </u>
          <u>
            <seg>
              Jag tycker att ni sviker och luras. Jag är bedrövad över att
              vi vänsterpartister är så ensamma som vi är när vi säger att vi
              vill anställa fler i välfärden. Vi har faktiskt också budgeterat
              för det. Vi gör samma sak i ord och i handling. Jag hoppas att
              vi får fler med oss i det arbetet.
            </seg>
          </u>
          <note type="speaker">
            Anf. 449 LENNART SACRÉDEUS (kd) replik:
          </note>
          <u>
            <seg>
              Herr talman! Jag tackar Ulla Andersson för ett engagerat anförande.
            </seg>
          </u>
          <u>
            <seg>
              Ulla Andersson nämner att regeringen minskar statsbidraget till
              kommunerna. Vad är det som hindrar Vänsterpartiet att i kommuner
              där ni sitter i majoritet kompensera det med skattehöjningar?
              Ni är ju själva positiva till skattehöjningar och ni menar att
              väljarna är positiva till en sådan politik. Ni kan lösa detta
              i de kommuner som ni själva styr genom att kompensera på det sättet.
            </seg>
          </u>
          <u>
            <seg>
              Jag vill också lyfta fram att det sker betydande satsningar från
              regeringen gentemot den kommunala sektorn. Det är inte minst investeringsstöd
              för äldreboende på en halv miljard kronor. Vi har läsa-skriva-räkna-satsningen
              på 900 miljoner och Lärarlyftet på 3,7 miljarder kronor, för att
              nämna några exempel.
            </seg>
          </u>
          <note type="speaker">
            Anf. 450 ULLA ANDERSSON (v) replik:
          </note>
          <u>
            <seg>
              Herr talman! Tack för frågan. Jag tror att Lennart Sacrédeus
              mycket väl vet att den statliga skatten är den mest progressiva
              skatt som finns. Den kommunala skatten omfördelar i kronor och
              ören mycket mer än vad den statliga skatten gör eftersom det är
              många fler som betalar kommunalskatt. Visst kan vi tänka oss att
              höja skatten på kommunal nivå. Det handlar ju om vilka välfärdsambitioner
              man har. Man kan inte isolera skattefrågorna från välfärdsfrågorna.
              Visst kan det vara en lösning.
            </seg>
          </u>
          <u>
            <seg>
              Jag förstår inte varför man skär i statsbidragen när ekonomin
              är så god. Även om ni gör betydande satsningar, som ni säger,
              för ni en medveten politik där ni själva skriver i budgetpropositionen
              att man inte kan räkna med någon kvalitetsutveckling framöver
              inom kommunsektorn. Det är ju en medveten politik.
            </seg>
          </u>
          <u>
            <seg>
              Samtidigt har ni nu under ett år fört en politik där vi hela
              tiden har fått höra: Arbetsmarknadspolitiken kan kommunerna fixa
              för de har så god ekonomi. Kvinnors löner kan kommunerna själva
              fixa för de har så god ekonomi. Vuxenutbildningen kan kommunerna
              själva fixa för de har så god ekonomi.
            </seg>
          </u>
          <u>
            <seg>
              Sedan drar ni ned på kommunernas ekonomi.
            </seg>
          </u>
          <note type="speaker">
            Anf. 451 LENNART SACRÉDEUS (kd) replik:
          </note>
          <u>
            <seg>
              Herr talman! Jag tackar för svaret och inlägget från Ulla Andersson.
            </seg>
          </u>
          <u>
            <seg>
              Kommunerna har bevisligen också en god ekonomi i dag. Det är
              inte bara staten som har det. I den av er styrda Fagersta kommun
              i det fagra Västmanland där Vänsterpartiet har egen majoritet
              diskuterar Vänsterpartiet att sänka skatten.
            </seg>
          </u>
          <u>
            <seg>
              Det är alltså två saker som sker. Det finns uppenbarligen ett
              utrymme i kommunen. Den kanske är välskött eftersom den är vänsterstyrd.
              Det kan vara så. Men ni funderar på att sänka skatten där. Dessutom
              är ekonomin uppenbarligen så god att det finns utrymme att dra
              tillbaka pengar från kommunerna till statsmakten.
            </seg>
          </u>
          <u>
            <seg>
              Det kan man bara göra i ett gott ekonomiskt läge. Att dra tillbaka
              stödet till kommunerna i ett kärvt ekonomiskt läge är något helt
              annat.
            </seg>
          </u>
          <note type="speaker">
            Anf. 452 ULLA ANDERSSON (v) replik:
          </note>
          <u>
            <seg>
              Herr talman! Jag försökte tidigare tala om att skatter inte kan
              ses isolerat. Man måste lägga en skattenivå utifrån vad välfärden
              behöver och vilka behov som finns i samhället. Det är väl så man
              har resonerat i Fagersta. Jag litar på att mina partikamrater
              har gjort en bra bedömning. Det är inte det det handlar om.
            </seg>
          </u>
          <u>
            <seg>
              Jag är orolig över bland annat det som ni själva säger i budgetpropositionen,
              nämligen att det kommer att bli ett svart hål i kommunernas ekonomi.
            </seg>
          </u>
          <u>
            <seg>
              Jag är också orolig utifrån vad SKL, Sveriges Kommuner och Landsting,
              säger. Kommunerna kanske kan klara detta utan kvalitetsförbättringar
              om de får vara på den nivå de är i dag. Landstingssektorn som
              har så kraftiga ökningar av konsumtionen kommer absolut inte att
              klara detta ens med nuvarande nivå. Hur ser ni på det? Är det
              inte oroväckande? Har inte kvinnor, de som jobbar i välfärden
              och de som är i behov av den gått igenom tillräckligt av nedskärningar?
            </seg>
          </u>
          <u>
            <seg>
              Varför ska man i en så god ekonomi skära ned för människor som
              har stora behov?
            </seg>
          </u>
          <note type="speaker">
            Anf. 453 ULF SJÖSTEN (m):
          </note>
          <u>
            <seg>
              Herr talman! Allians för Sverige har nu styrt landet under ett
              års tid. Vi är på rätt väg, men fortfarande återstår åtskilliga
              uppgifter. Mer än en miljon människor i yrkesverksam ålder går
              inte till jobbet en vanlig dag eller jobbar mindre än de skulle
              vilja. Trots en stark tillväxt står många utanför arbetsmarknaden.
            </seg>
          </u>
          <u>
            <seg>
              Det övergripande syftet med regeringens politik är att lägga
              grunden för en långsiktigt sund ekonomisk utveckling, skapa utrymme
              för ökad välfärd samt öka makten för enskilda och familjer i deras
              vardag. Genom att bryta utanförskapet, skapa fler jobb i fler
              och växande företag kan välfärden säkras.
            </seg>
          </u>
          <u>
            <seg>
              Herr talman! I budgetpropositionen för 2008 tar regeringen ytterligare
              steg för att göra det mer lönsamt att arbeta, ännu enklare att
              anställa och ännu mer attraktivt att starta och driva företag.
            </seg>
          </u>
          <u>
            <seg>
              Visst är det så, herr talman, att på ett år har det hänt ganska
              mycket. Situationen är bättre nu än den var för ett år sedan.
              Jag kan ta min egen hemkommun Borås som exempel där vi vid den
              senaste mätningen hade 2,7 procents öppen arbetslöshet. Det är
              siffror som vi inte har sett på väldigt många år. Grannkommunen
              Tranemo hade 0,8 procents öppen arbetslöshet. Traditionellt har
              Tranemo låga siffror, men detta var en exceptionellt låg siffra.
              Det är glädjande, men det ställer givetvis också nya krav på oss
              politiker och på utbildningsväsendet för att försörja företagen
              med personal i framtiden.
            </seg>
          </u>
          <u>
            <seg>
              Regeringens inkomstskattereform steg ett och två ger särskilt
              människor med låga och normala inkomster tillskott i ekonomin,
              och det har debatterats väldigt mycket här i kväll. Men just denna
              reform innebär väldigt mycket för människor som har små ekonomiska
              marginaler. En lokalvårdare får 800 kronor mer i månaden efter
              skatt, en förskollärare får 900 kronor mer, en metallarbetare
              som arbetar heltid får 1 000 kronor mer i plånboken varje månad,
              en sjuksköterska får 1 100 kronor mer och en polis får 1 200 kronor
              mer i månaden. Det innebär att det med regeringens politik blir
              mer lönsamt att arbeta.
            </seg>
          </u>
          <u>
            <seg>
              Under en tid då Sverige behöver en politik för fler jobb vill
              Socialdemokraterna att det ska bli mer lönsamt att inte arbeta.
              De föreslår en utbyggnad av de arbetsmarknadspolitiska åtgärderna
              och utbildningsinsatserna, vilket minskar arbetsutbudet i den
              rådande högkonjunkturen. Därmed fortsätter man den politik som
              gav ett växande utanförskap och ökade ekonomiska klyftor i samhället.
              Så var det faktiskt, herr talman, att klyftorna ökade kraftigt
              under Socialdemokraternas tolv år vid makten förra gången.
            </seg>
          </u>
          <u>
            <seg>
              Man kan säga att när det gäller just att jobbpolitiken ska överges
              är oppositionspartierna Vänsterpartiet, Miljöpartiet och Socialdemokraterna
              eniga. I nästan alla andra frågor är de splittrade, precis som
              före valet 2006. Det bådar inte gott för oppositionen, herr talman.
            </seg>
          </u>
          <u>
            <seg>
              De tre oppositionspartierna anklagar regeringen för att den drivs
              av ambitionen att skapa en låglönemarknad när det är just oppositionen
              som levererar politiken för låga löner.
            </seg>
          </u>
          <u>
            <seg>
              Socialdemokraterna föreslår en straffskatt för alla som arbetar
              och tjänar mer än 19 000 kronor i månaden. Vänsterpartiet föreslår
              att 150 000 låglönejobb skapas inom offentlig sektor. Och Miljöpartiet
              vill straffbeskatta alla som arbetar och tjänar mer än 20 000
              kronor i månaden. Marginaleffekterna blir kännbara med oppositionens
              förslag.
            </seg>
          </u>
          <u>
            <seg>
              Socialdemokraterna presenterar en politik som gör det mer lönsamt
              att inte arbeta. A-kassan ska höjas till 80 procent, och åtgärderna
              ska bli fler. Därutöver vill de försämra regeringens jobbskatteavdrag,
              som vi tidigare har talat mycket om, så att alla som arbetar får
              högre skatt.
            </seg>
          </u>
          <u>
            <seg>
              Herr talman! Vi har nu en regering som bedriver rakt motsatt
              politik. Jobb ska löna sig, inte bestraffas. Människor med låga
              och normala inkomster måste kunna leva på sina löner. Det borde
              vara fundamentalt, men det har inte varit det i det Sverige som
              vi har upplevt under så väldigt många år före alliansens makttillträde
              i september förra året.
            </seg>
          </u>
          <u>
            <seg>
              Det finns också anledning att fortsätta arbetet för frihet och
              rättvisa, och redan under hösten tar vi inom Allians för Sverige
              nya viktiga steg för full sysselsättning.
            </seg>
          </u>
          <note type="speaker">
            Anf. 454 HANS OLSSON (s) replik:
          </note>
          <u>
            <seg>
              Herr talman! När man som boråsare springer på en boråsare halv
              elva i Stockholm som också råkar vara Moderaternas ekonomisk-politiska
              talesman måste man passa på att ställa några frågor.
            </seg>
          </u>
          <u>
            <seg>
              När man lyssnar här hängs hela systemskiftet upp av en stark
              vilja från den borgerliga regeringen att allting som görs är för
              att skapa jobb, skapa sysselsättning. Det är det som är grundbulten.
            </seg>
          </u>
          <u>
            <seg>
              Det är också många utomstående bedömare som har tittat på detta.
              När Konjunkturinstitutet i sin senaste prognos för in för- och
              nackdelar med alliansens politik sägs ungefär att nettoeffekten
              på potentiellt antal arbetade timmar preliminärt bedöms bli positiv
              men marginell. Min fråga är: Om det inte fungerar, har ni då gjort
              allt detta i onödan?
            </seg>
          </u>
          <note type="speaker">
            Anf. 455 ULF SJÖSTEN (m) replik:
          </note>
          <u>
            <seg>
              Herr talman! Vi har definitivt inte gjort det i onödan, Hans
              Olsson. Jag rekommenderar att du tar och gör ett besök i verkligheten
              i din hemstad Borås och kanske besöker arbetsförmedlingen där
              man säger att man nu får göra det som man egentligen har velat
              göra i alla år, nämligen att förmedla jobb. Det finns dessutom
              jobb att förmedla.
            </seg>
          </u>
          <u>
            <seg>
              Du har uppfattat det alldeles korrekt, nämligen att grundbulten
              i vår politik är att åstadkomma nya arbeten. Det är också grundbulten
              för att vi ska ha en välfärd i Sverige i framtiden. Det är där
              som socialdemokrater, vänsterpartister och miljöpartister misslyckades
              så kapitalt under tolv år vid makten. Problemet är att ni tyvärr
              inte ens nu, ett år efter valet, kan presentera en politik för
              hur ni vill föra Sverige framåt. I stället blir det nej och åter
              nej till i stort sett samtliga förslag som Allians för Sverige
              lägger fram.
            </seg>
          </u>
          <note type="speaker">
            Anf. 456 HANS OLSSON (s) replik:
          </note>
          <u>
            <seg>
              Herr talman! Jag lever faktiskt också i verkligheten. Men om
              det nu råkar vara så, Ulf Sjösten, att Konjunkturinstitutet och
              andra har rätt i sina bedömningar, att det inte blir några fler
              jobb med den politik som ni för, då har ni gjort hela detta systemskifte
              i onödan. Ni har på ren svenska jäklats med folk. Då får man fundera.
            </seg>
          </u>
          <u>
            <seg>
              Jag ska också ta upp utanförskapet. Jag såg i DN den 7 oktober
              man hade Finansdepartementet som källa, och då antar jag att det
              måste vara rätt att det 1990 var 740 000 i utanförskap. 1994 var
              det 1 243 000. Sedan har det sakta minskat. Vad hände för dramatiskt
              mellan 1990 och 1994 då utanförskapet ökade med 500 000? Det hände
              mycket. Men en viktig sak var att vi hade en borgerlig regering.
            </seg>
          </u>
          <note type="speaker">
            Anf. 457 ULF SJÖSTEN (m) replik:
          </note>
          <u>
            <seg>
              Herr talman! Som sagt var lever jag också i verkligheten, och
              jag ser vad som händer inte minst i min egen hembygd, och där
              går allting väldigt bra för närvarande. Jag tror att det är en
              bild som många delar med mig när det gäller Sverige i dess helhet.
              Människor som har varit utanför arbetsmarknaden under väldigt
              lång tid tre, fyra, fem, sex eller sju år kommer i dag in i arbete.
            </seg>
          </u>
          <u>
            <seg>
              Om detta skedde mellan 1991 och 1994 hade ni socialdemokrater
              i så fall tolv år på er att korrigera denna situation med den
              politik som ni tycker är förträfflig. Men där misslyckades ni,
              Hans Olsson, kapitalt.
            </seg>
          </u>
          <note type="speaker">
            Anf. 458 ULLA ANDERSSON (v) replik:
          </note>
          <u>
            <seg>
              Herr talman! Ulf Sjösten sade inledningsvis att regeringens politik
              syftar till att öka makten för den enskilde och för familjer i
              deras vardag.
            </seg>
          </u>
          <u>
            <seg>
              På vilket sätt ökar kvinnors makt i deras vardag genom försämringarna
              i sjukförsäkringen eftersom det är fler kvinnor som är sjukskrivna
              och som har slitit ut sig?
            </seg>
          </u>
          <u>
            <seg>
              På vilket sätt ökar kvinnors makt genom att ni försämrar när
              det gäller deltidsstämplingen?
            </seg>
          </u>
          <u>
            <seg>
              På vilket sätt ökar kvinnors makt genom att ni skär ned så kraftigt
              inom kommunsektorn?
            </seg>
          </u>
          <u>
            <seg>
              På vilket sätt ökar kvinnors makt när du häcklar beträffande
              150 000 låglönejobb?
            </seg>
          </u>
          <u>
            <seg>
              Inställningen från bland annat män det gäller också de värderingar
              som finns i samhället är att just kvinnors arbete inte är så viktigt.
              Därför ska det vara lågavlönat. Man ser kvinnor som en arbetskraftsreserv.
            </seg>
          </u>
          <u>
            <seg>
              På vilket sätt gynnar alltså er politik kvinnors makt och frihet,
              bland annat utifrån mina beskrivningar nyss?
            </seg>
          </u>
          <note type="speaker">
            Anf. 459 ULF SJÖSTEN (m) replik:
          </note>
          <u>
            <seg>
              Herr talman! Många kvinnor och män stod fram till förra hösten
              utanför arbetsmarknaden. Många kvinnor och män kände en hopplöshet
              inför en situation där man inte ens har hopp om att komma ut på
              arbetsmarknaden detta efter kanske fem, sex eller sju år av otaliga
              åtgärder som presenterats varje år.
            </seg>
          </u>
          <u>
            <seg>
              Det viktigaste för att få makt över sitt eget liv är möjligheten
              att försörja sig. Det syftar vår politik till. Att få en lön och
              att kunna leva på sin lön är det absolut viktigaste för att få
              den friheten. Men givetvis är alla arbeten viktiga.
            </seg>
          </u>
          <note type="speaker">
            Anf. 460 ULLA ANDERSSON (v) replik:
          </note>
          <u>
            <seg>
              Herr talman! Det viktigaste är att få makt över sitt eget liv
              och att få ett arbete. Där är vi självklart överens. Men på vilket
              sätt ökar kvinnors makt genom att män får så kraftiga skattesänkningar?
              Det sker på bekostnad av just kvinnors inkomster eftersom skatter
              omfördelar från män till kvinnor. Före skatter och transfereringar
              har kvinnor 65 procent av mäns inkomster och efter skatter och
              transfereringar 79 procent, tror jag.
            </seg>
          </u>
          <u>
            <seg>
              På vilket sätt ökar kvinnors makt genom det? Och på vilket sätt
              ökar kvinnors makt genom att man, som det stått i Dagens Nyheter,
              nu måste spara 1 000 kronor i månaden eller ha 50 000 kronor på
              banken detta efter regeringens budgetproposition som kom nu i
              höst? På vilket sätt ökar det alltså kvinnors makt?
            </seg>
          </u>
          <u>
            <seg>
              Vi i Vänsterpartiet ökar efterfrågan på arbete eftersom vi satsar
              på välfärdstjänster bland annat i kommun- och landstingssektorn
              och budgeterar för det. Det bidrar till att det kan bli mer arbetstillfällen
              för kvinnor och män. Det bidrar också till att familjerna i sin
              vardag kan känna lugn och ro när barnen i förskolan har det lugnare
              och barnen i skolan möter mindre klasstorlekar.
            </seg>
          </u>
          <note type="speaker">
            Anf. 461 ULF SJÖSTEN (m) replik:
          </note>
          <u>
            <seg>
              Herr talman! Ulla Andersson säger att vi är överens. Det är trevligt
              om moderater och vänsterpartister någon gång kan vara överens.
              Det välkomnar jag.
            </seg>
          </u>
          <u>
            <seg>
              Men faktum är, Ulla Andersson, att ni lät människor vara kvar
              i hopplöshet under alla år då ni hade ett stort inflytande över
              politiken i Sverige. I varje fall under den sista perioden före
              det senaste valet fanns ni inne i departementen och inne i Regeringskansliet.
              Ändå blev de här människorna kvar utanför. Många av dem kommer
              nu in i arbete. Jag förstår därför inte vad vi egentligen är överens
              om.
            </seg>
          </u>
          <u>
            <seg>
              När det gäller att man behöver ha 50 000 kronor på banken kan
              jag säga att det nu går att spara 50 000 kronor för en vanlig
              löntagare. Det tycker jag är positivt.
            </seg>
          </u>
          <note type="speaker">
            Anf. 462 MONICA GREEN (s) replik:
          </note>
          <u>
            <seg>
              Herr talman! Jag vill fråga varför ni skär ned när det gäller
              beräkningsgrunden för förtidspensionärerna. Tycker ni att det
              är rättvist att de som har blivit utslitna på sina jobb ska ha
              en sämre ersättning? Ni brukar säga att de ska jobba mer. Men
              om man efter ett långt arbetsliv är utsliten känns det inte rätt.
            </seg>
          </u>
          <u>
            <seg>
              Jag vill också fråga varför ni drar ned på arbetsmarknadsutbildningarna.
              Just i en högkonjunktur och när det kommer att bli arbetskraftsbrist
              måste man bädda för framtiden. Det gäller att se till att få den
              typ av yrken som företagen efterfrågar. Men ni tar bort den möjligheten.
            </seg>
          </u>
          <u>
            <seg>
              Vi vet att företagarna inte kommer att utbilda lokalvårdaren,
              undersköterskan eller den längst ned på golvet. Vi vet också att
              företagen kommer att utbilda dem som har de höga lönerna på sina
              arbeten.
            </seg>
          </u>
          <note type="speaker">
            Anf. 463 ULF SJÖSTEN (m) replik:
          </note>
          <u>
            <seg>
              Herr talman! Vi har givetvis fått prioritera. Prioriteringen
              har varit arbete, att se till att människor kommer ut i arbete.
              Då har vi fått ta en del tuffa beslut så är det; det medger vi
              givetvis.
            </seg>
          </u>
          <u>
            <seg>
              När det gäller utbildning och utbildningsplatser är det inte
              så att alla utbildningsplatser har försvunnit. Ett ganska stort
              antal utbildningsplatser finns faktiskt kvar. Men i nuvarande
              konjunktur och med den ingång som vi för närvarande har när det
              gäller riktiga jobb behövs knappast samma volym som tidigare.
            </seg>
          </u>
          <u>
            <seg>
              Vi prioriterar arbete. Vi prioriterar jobb för människor som
              i många fall under väldigt många år har stått utanför arbetsmarknaden.
              Det är vår främsta prioritet. Den linjen kommer vi att följa.
            </seg>
          </u>
          <note type="speaker">
            Anf. 464 MONICA GREEN (s) replik:
          </note>
          <u>
            <seg>
              Herr talman! Är det för att människor inte ska arbeta som ni
              inför ett vårdnadsbidrag?
            </seg>
          </u>
          <u>
            <seg>
              Jag skulle vilja ställa en följdfråga. Ni säger att ni satsar
              på jobb. Men det är tack vare högkonjunkturen som vi just nu har
              så många jobb. Är det inte också så att vi borde satsa på det
              goda arbetet ett arbete där man inte blir utsliten, ett arbete
              som inte är stressande och ett arbete med en lön som man kan leva
              på?
            </seg>
          </u>
          <u>
            <seg>
              Genom att ni sänker a-kassan bäddar ni för att en låglönemarknad
              skapas i det här landet. Ni vill ha större inkomstskillnader.
              Tanken bakom att sänka a-kassan är att ni vill ha en större lönespridning.
              Man ska ta vilket jobb som helst, oavsett om det är stressande,
              om det sliter ut eller om det inte är bra för kroppen och oavsett
              om det är väldigt lågbetalt.
            </seg>
          </u>
          <note type="speaker">
            Anf. 465 ULF SJÖSTEN (m) replik:
          </note>
          <u>
            <seg>
              Herr talman! Jag tänker på talet om en låglönemarknad och om
              att vi vill skapa en sådan. I mitt inledningsanförande sade jag
              att ni beskyller oss för att vilja göra det. Men i den senaste
              avtalsrörelsen under vår regeringstid kunde vi se vilka avtal
              det blev, Monica Green! Det är väl de högsta avtalen på, tror
              jag, nästan tio år, så talet om låglönemarknad klingar något märkligt;
              det får jag säga.
            </seg>
          </u>
          <u>
            <seg>
              Vi prioriterar folkhälsofrågor. Vi prioriterar rehabilitering
              av arbetsskadade. Vi lyfter fram de här frågorna och sätter dem
              på agendan på ett väldigt tydligt sätt, något som ni faktiskt
              inte gjorde.
            </seg>
          </u>
          <note type="speaker">
            Anf. 466 RAIMO PÄRSSINEN (s):
          </note>
          <u>
            <seg>
              Herr talman! Ja, mycket ska man få höra från denna talarstol.
              Det senaste vi hörde är att det är regeringens förtjänst att LO
              har lyckats i avtalsförhandlingarna jag vet inte om jag kan tolka
              det Ulf Sjösten här sade på annat sätt. Enligt Ulf Sjösten är
              det tydligen lätt att spara 50 000 kronor på banken.
            </seg>
          </u>
          <u>
            <seg>
              Men vem är det som har behov av en bättre välfärd? Är det min
              gamla mamma som har svårt att komma in på ett särskilt boende
              i Hofors kommun? Eller är det så att vi ska premiera dem som har
              höga inkomster så att de får mer pengar att konsumera för? Det
              blir kanske en flygresa till ned till solen eller kanske en ny
              bil.
            </seg>
          </u>
          <u>
            <seg>
              Hofors kommun tappar nu 10 miljoner i statsbidrag. Då blir man,
              Lennart Sacrédeus, tvungen att höja skatten. Men man gör det därför
              att man vill värna välfärden. Det kan man inte säga att denna
              regering gör.
            </seg>
          </u>
          <u>
            <seg>
              Vem har större behov? Är det en man eller en kvinna som behöver
              komplettera sin utbildning och gå på komvux för att komma ut på
              arbetsmarknaden? Varför skär regeringen då ned på komvux? Eller
              är det den deltidsarbetande kvinna som är utsatt för hotet att
              hamna i heltidsarbetslöshet? Eller är det den deltidsarbetande
              som längtar efter ett heltidsjobb? Eller är det företagaren som
              måste få hjälp med att få yrkesutbildad arbetskraft?
            </seg>
          </u>
          <u>
            <seg>
              Herr talman! Som det har sagts tidigare har skatterna förändrats
              kraftigt. Det är 65 miljarder som ska bort nu. Vi har hört många
              gånger att det är de tre tiondelarna som är rikast som får 70
              procent av skattesänkningen. Skattesystemet tycker vi socialdemokrater
              ska trygga finansieringen av den offentliga välfärden. Det ska
              ske rättvist och effektivt. Skatten ska tas ut likformigt, Marie
              Engström, och efter bärkraft.
            </seg>
          </u>
          <u>
            <seg>
              Ett effektivt skattesystem strävar mot breda skattebaser för
              att man ska kunna hålla låga skattesatser inom ramen för bibehållna
              skatteintäkter. Det ska vara stabila skattebaser, typ fastighetsskatt,
              hellre än instabila skattebaser. Det ska vara enkelt och överskådligt.
            </seg>
          </u>
          <u>
            <seg>
              Vi fick höra i går i skatteutskottet hur Skatteverket ser på
              detta krångel som regeringen nu inför, med hushållsnära tjänster
              då lastbilarna kommer med kvitton från Spanien eller varför inte
              Österrike. Hur ska man kunna efterleva att kontrollera dem? Detta
              krångel med nedsättning inom vissa tjänstesektorer hörde alla
              herrar som sitter här om.
            </seg>
          </u>
          <u>
            <seg>
              Jag ska ta ett exempel. Sedan må väl skatteutskottets ordförande
              Hedquist stå och säga att miljarderna komma att rasa in över Sverige
              om vi slopar förmögenhetsskatten. 1 000 miljarder nämnde han i
              debatten. Man säger från regeringens sida att argumentet för att
              slopa den är att det är en långsiktig och viktig del i reformarbetet
              för att bryta utanförskapet. Konkret vet herrarna från alliansen
              också vad det betyder. Det betyder att det är knappt 200 personer
              som får en skattesänkning på 1 miljon eller mer än 1 miljon kronor.
              Konkret betyder det att den rikaste tiondelen som i dag har betalat
              60 procent av skatten slipper undan helt och hållet.
            </seg>
          </u>
          <u>
            <seg>
              Det här med kvinnor och män har också behandlats. Det är 63 procent
              av männen som betalar förmögenhetsskatt som nu slipper undan.
            </seg>
          </u>
          <u>
            <seg>
              Vad är det för utanförskap som kommer när de här miljarderna
              rasar tillbaka, som Hedquist som säger? Är det miljonärernas utanförskap?
              Är det den rikaste tiondelens utanförskap? Riksdagens utredningstjänsts
              analys är knivskarp: Det regnar manna från himlen över de välbärgade.
            </seg>
          </u>
          <u>
            <seg>
              Vid nyårsafton kommer champagneflaskkorkarna att smattra mot
              taken i de dyra villorna i Täby. Man kommer att skåla för nya
              tider, samtidigt som man låter klyftorna öka i Sverige.
            </seg>
          </u>
          <u>
            <seg>
              Skatteverket ska enligt regeringen inte registrera förmögenheter
              längre. Det innebär rimligtvis att regeringen inför en skatteamnesti
              för de förmögenheter som undanhålls beskattning. Det måste väl
              rimligtvis också innebära att miljonärer faktiskt får möjlighet
              att söka det ni kallar för bidrag bostadsbidrag och socialbidrag.
              Om man har förmögenhet eller inte har ingen annan att göra med.
            </seg>
          </u>
          <u>
            <seg>
              Det är konstigt att när den rike får bidrag kallas det för avdrag.
              Men när den som är lågavlönad får en försäkring kallas det för
              bidrag. Det är ett sätt från alliansens sida att visa var ni står
              någonstans. Det är ett sätt att beskriva problemen som samtidigt
              lyser av förakt. Jag måste tyvärr säga det.
            </seg>
          </u>
          <u>
            <seg>
              Skatteverkets möjligheter att motverka skatteundandragande försvåras.
              Vi har hushållsnära tjänster. Ekot upplyste om att det redan var
              många företag som påbörjat fusket. Lagstiftningen inbjuder till
              detta. På grund av omöjliga gränsdragningar och svårigheter är
              det omöjligt att kontrollera. Det är likadant med skattenedsättningen
              inom vissa tjänstesektorer.
            </seg>
          </u>
          <u>
            <seg>
              Skatteverket har presenterat en skattefelskarta. Det handlar
              om 133 miljarder och gäller företag mikro, stora och medelstora
              som står för ungefär 103 miljarder, säger man. Samtidigt får Skatteverket
              sämre möjligheter att beivra skattefusk. Men för regeringen är
              det tvärtom, man jagar den lilla människan som tar ut sin föräldraförsäkring.
              Där sätter ni in resurser. I övrigt drar ni er undan.
            </seg>
          </u>
          <note type="speaker">
            Anf. 467 ULF SJÖSTEN (m) replik:
          </note>
          <u>
            <seg>
              Herr talman! Enligt de granskningar som vi har gjort av Socialdemokraternas
              budgetmotion skulle era förslag innebära att vi skulle få omkring
              60 000 färre jobb i ekonomin på lång sikt och ca 20 000 fler arbetslösa
              på lång sikt. Det förstärker givetvis orättvisorna i det svenska
              samhället.
            </seg>
          </u>
          <u>
            <seg>
              Sverige skulle få en lägre bnp-utveckling med 1 procent och ett
              lägre finansiellt sparande med ungefär 20 miljarder per år. Därtill
              kommer kraftigt höjda skatter. På vilket sätt gynnar det alla
              dessa människor som befinner sig i utanförskap?
            </seg>
          </u>
          <u>
            <seg>
              När det gäller avtalsrörelsen var det ett exempel på att man
              kan få ganska höga avtal även med den regering som nu sitter vid
              makten i Sverige. Jag är mycket medveten som gammal facklig företrädare
              om vem det är som kommer överens om löneavtal i Sverige.
            </seg>
          </u>
          <note type="speaker">
            Anf. 468 RAIMO PÄRSSINEN (s) replik:
          </note>
          <u>
            <seg>
              Herr talman! Då vet Ulf Sjösten som gammal facklig företrädare
              om att när det är högkonjunktur och det råder arbetskraftsbrist
              är det lättare för en gammal facklig företrädare att bedriva en
              avtalsrörelse med bättre resultat.
            </seg>
          </u>
          <u>
            <seg>
              60 000 färre jobb, säger du. Ni har gjort er analys. Det är faktiskt
              roligt att få säga: Vad är det för fiktiva siffror? Men låt oss
              titta på de siffror som myndigheterna framför här. Hur är det
              med räntebanan? Vad kommer den att innebära för ekonomin? Vad
              kommer den att innebära för jobben? Vad kommer den att innebära
              för villaägare och så vidare? Inte nog med det, ni pådyvlar vanligt
              folk en högre fastighetsskatt.
            </seg>
          </u>
          <u>
            <seg>
              Regeringen säger i sin prognos att arbetslösheten kommer att
              stiga. Vet hut! När det är så goda tider och vi har så mycket
              pengar vill de hellre att de som har det bra ska få mer pengar
              i fickorna.
            </seg>
          </u>
          <note type="speaker">
            Anf. 469 ULF SJÖSTEN (m) replik:
          </note>
          <u>
            <seg>
              Herr talman! Jag kan bara konstatera, Raimo Pärssinen, att ni
              hade tolv långa år på er att faktiskt göra någonting. Men när
              man tittar i backspegeln ser man att det inte hände speciellt
              mycket. Antalet människor som blev kvar i utanförskap var väldigt
              stort och ökade under era tolv år vid makten.
            </seg>
          </u>
          <u>
            <seg>
              Vi tar nu allvarliga steg för att rätta till det som ni ställde
              till med under tolv år vid makten. Det är ett tufft jobb, men
              vi är beslutsamma.
            </seg>
          </u>
          <note type="speaker">
            Anf. 470 RAIMO PÄRSSINEN (s) replik:
          </note>
          <u>
            <seg>
              Herr talman! Nog var det en tung period efter er, Ulf Sjösten.
              Det hände just att räntorna stack i väg, finanskrisen slog till,
              bankkrisen slog till, arbetslösheten sköt i höjden. Nu står ni
              här och talar om att det är era skattesänkningar som har lett
              till att det bildades 93 000 nya jobb förra året. Nej, det kan
              det inte vara. Det finns inte en myndighet, inte en erkänd bankanalytiker
              som säger att ert beslut i den här kammaren efter er valseger
              på något vis har gett fler jobb. Konjunkturinstitutet säger att
              det kan hända under en längre tid fram till 2010 att det ger fler
              jobb.
            </seg>
          </u>
          <u>
            <seg>
              Först tar ni på er att ni har fixat avtalsrörelsen för LO och
              för de lågavlönade kvinnorna. Nu säger ni att det är ni som har
              fixat jobben. Nej, jag säger att det är dålig retorik. Så går
              det inte till. Det tog lång tid att fixa efter er. Nu tar ni över
              den goda konjunkturen efter oss.
            </seg>
          </u>
          <note type="speaker">
            Anf. 471 LENNART SACRÉDEUS (kd) replik:
          </note>
          <u>
            <seg>
              Herr talman! Jag vill tacka Raimo Pärssinen för ett mycket spännande
              tal fyllt av patos. Vad gäller Hofors kommun blir det tydligt
              med den socialdemokratiska ideologin att ni vill höja skatten,
              och då tycker jag inte att du ska beklaga i talarstolen att det
              blir så. Ni tycker ändå att det är en rätt förd politik.
            </seg>
          </u>
          <u>
            <seg>
              Jag har några frågor till Raimo Pärssinen: Hur ser du på att
              ni i ert budgetalternativ accepterar 31 av 48 miljarder när det
              gäller jobbskatteavdraget? För ett år sedan var ni lika passionerade
              som i dag. I ditt tal i dag var du emot jobbskatteavdragets steg
              ett.
            </seg>
          </u>
          <u>
            <seg>
              Du talar om långtradare av kvitton. Är det inte bra att kvitton
              kommer fram och att svartjobb blir vita jobb? Blir det så långtradare
              är det väl bättre än att kvitton aldrig kommer fram?
            </seg>
          </u>
          <u>
            <seg>
              Min tredje fråga är: Var går gränsen för att man blir en höginkomsttagare?
              Vid vilken inkomst?
            </seg>
          </u>
          <note type="speaker">
            Anf. 472 RAIMO PÄRSSINEN (s) replik:
          </note>
          <u>
            <seg>
              Herr talman! Jag börjar med långtradare med kvitton. Det var
              faktiskt Skatteverket som sade det. De sade att de inte har någon
              möjlighet att kontrollera kvittona. Hur skulle de kunna det? Lennart
              Sacrédeus var med på samma möte om jag inte missminner mig. Så
              var det.
            </seg>
          </u>
          <u>
            <seg>
              Sedan till frågan om att höja skatten. När man gör det i Hofors
              kommun gör man det för att värna välfärden. Vi tycker att det
              är bättre att man lägger in pengar gemensamt för att klara av
              att fixa de brister som finns för gamla mamma eller min Julia
              som finns i skolan än att vi pytsar ut det i småsummor i fickorna
              så att herrarna här kan konsumera lite finare grejer. Jag hörde
              att champagnen börjar ta slut. Det kan väl vara ett exempel på
              det.
            </seg>
          </u>
          <u>
            <seg>
              Vad vi vill ha är ett likformigt skattesystem. Det betyder att
              vi naturligtvis har en strävan att det inte ska skilja beroende
              på ålder, att man är arbetslös, att man är sjuk eller att man
              jobbar. Skatten ska vara likformig. Det är precis som Laila Bjurling
              sade. Skatten ska tas ut likformigt oavsett inkomst.
            </seg>
          </u>
          <note type="speaker">
            Anf. 473 LENNART SACRÉDEUS (kd) replik:
          </note>
          <u>
            <seg>
              Herr talman! Tack för inlägget. Jag tycker fortfarande inte att
              jag har fått ett klarläggande varför Raimo Pärssinen tycker att
              skattesänkningar på 31 miljarder kronor är bra från socialdemokratisk
              utgångspunkt.
            </seg>
          </u>
          <u>
            <seg>
              Jag tycker heller inte att jag har fått svar på den andra frågan.
              Tyvärr var jag inte med vid mötet i skatteutskottet i går. Jag
              hörde inte just de orden från generaldirektören. Varför är det
              fel att kvitton kommer fram, om det så skulle bli en långtradare?
              Det är väl lysande att kvitton som har legat någon annanstans
              kommer fram i det offentliga ljuset.
            </seg>
          </u>
          <u>
            <seg>
              Den tredje frågan fick jag heller icke något svar på. När blir
              man en höginkomsttagare? Det finns en moralisk underton att det
              nog är lite sämre att vara en höginkomsttagare. När blir man detta?
            </seg>
          </u>
          <note type="speaker">
            Anf. 474 RAIMO PÄRSSINEN (s) replik:
          </note>
          <u>
            <seg>
              Herr talman! Först och främst vill jag säga att när jag hör inläggen
              från herrarna framför mig här låter det precis som att de längtar
              efter ett nyval. Vad säger ni här på varenda punkt?
            </seg>
          </u>
          <u>
            <seg>
              Det är precis som jag sade. Vi vill ha ett skattesystem som är
              likformigt. Vi vill ha ett skattesystem där man tar ut skatt efter
              bärkraft. Vi vill ha kvar en förmögenhetsskatt. Vi vill omforma
              fastighetsskatten, eftersom vi ska ha en skatt efter bärkraft.
            </seg>
          </u>
          <u>
            <seg>
              Vi tror att om man håller ihop samhället kommer det att fungera
              bättre. Vi tror att det fungerar bättre om man hjälps åt gemensamt
              än att ge enskilda gåvor åt människor som redan har det bra. Det
              är ingen bra lösning.
            </seg>
          </u>
          <u>
            <seg>
              Finns det något annat land här i världen som Lennart Sacrédeus
              eller någon annan kan peka på där man kan säga: Titta där, där
              har man verkligen låg skatt för dem som är rika, och det landet
              fungerar mycket bra, och där har man bättre välfärd än i Sverige?
              Det kan ni inte. Det landet finns inte.
            </seg>
          </u>
          <u>
            <seg>
              Möjligen fungerar det om man tittar i Norden på den nordiska
              modellen. Men bäraren av den är Socialdemokraterna.
            </seg>
          </u>
          <note type="speaker">
            Anf. 475 LENNART HEDQUIST (m) replik:
          </note>
          <u>
            <seg>
              Herr talman! Jag tycker att Raimo Pärssinen i första hand borde
              uppehålla sig vid Socialdemokraternas misslyckande framför allt
              med jobbpolitiken under de senaste mandatperioderna.
            </seg>
          </u>
          <u>
            <seg>
              Jag begärde ordet framför allt för att fråga Raimo Pärssinen
              hur det var med Socialdemokraterna och förmögenhetsskatten. Ni
              fattade beslut om att befria miljardärerna från förmögenhetsskatt,
              och det fanns säkert skäl för detta.
            </seg>
          </u>
          <u>
            <seg>
              Det var ett sätt att behålla vissa miljardärers kapital i landet,
              till exempel HM-ägaren och andra. Men ni gjorde ingenting åt den
              övriga kapitalflykten från Sverige till andra länder.
            </seg>
          </u>
          <u>
            <seg>
              Om det kapitalet hade stannat i Sverige så hade vi haft inkomster
              av detta. Jag har aldrig sagt att det ska forsa tillbaka. Jag
              har sagt att vi måste stoppa kapitalutflödet och påbörja att det
              kommer tillbaka.
            </seg>
          </u>
          <u>
            <seg>
              Jag tycker att Raimo Pärssinen ska utveckla hur ni ser på Finlands
              exempel där Socialdemokraterna avskaffade förmögenhetsskatten.
            </seg>
          </u>
          <note type="speaker">
            Anf. 476 RAIMO PÄRSSINEN (s) replik:
          </note>
          <u>
            <seg>
              Herr talman! Först och främst är det ägaren som betalar förmögenhetsskatt
              och inte företaget. Är det så att det finns investeringar som
              är intressanta finns det kapital till det. Det finns jättemycket
              kapital nu som snor runt jorden och letar efter de bra placeringarna.
              Det är inte hindret.
            </seg>
          </u>
          <u>
            <seg>
              När vi säger att vi vill ha en förmögenhetsskatt säger vi det
              utifrån att vi vill ha mer av en omfördelande skatt. Det är saken.
              Lennart Hedquist kan inte här föra till bevis att det skulle rasa
              in miljarder, som han har nämnt tidigare.
            </seg>
          </u>
          <u>
            <seg>
              Man kan titta på det och fundera. Vilken grupp är det som skulle
              komma tillbaka med kapital till Sverige? Jo, det kanske finns
              några företag i England, men det är en liten del av det hela.
              Propagandan om förmögenhetsskatten är fullkomligt överdriven.
            </seg>
          </u>
          <note type="speaker">
            Anf. 477 LENNART HEDQUIST (m) replik:
          </note>
          <u>
            <seg>
              Herr talman! Nu ska vi gå till grunden med det hela, Raimo Pärssinen.
              Vilket parti var det som avskaffade förmögenhetsskatten för miljardärerna?
              Vad var anledningen till att den avskaffades för dem? Det var
              ägarna till företag som ni ville behålla i Sverige för att kunna
              få kapitalinkomster från det kapitalet. Ni ville stoppa det utflödet.
            </seg>
          </u>
          <u>
            <seg>
              Vad vi nu gör är att vi försöker att stoppa hela utflödet med
              avsikt att det ska kunna börja rinna tillbaka. Det är vad man
              har gjort i övriga länder. Men Socialdemokraterna driver en populistisk
              propaganda för att få folk att tro att förmögenhetsskattens avskaffande
              är någonting som berör de rika.
            </seg>
          </u>
          <u>
            <seg>
              Förmögenhetsskattens avskaffande är någonting som är bra för
              hela folkhushållet. Det skapar förutsättningar för ett ökat välstånd
              i landet. Det är därför det avskaffats i andra länder. Det var
              därför det avskaffades i Finland.
            </seg>
          </u>
          <u>
            <seg>
              Jag tycker att ni ska lägga av med den populistiska propagandan
              om förmögenhetsskatten.
            </seg>
          </u>
          <note type="speaker">
            Anf. 478 RAIMO PÄRSSINEN (s) replik:
          </note>
          <u>
            <seg>
              Herr talman! Det finns någonting som kallas för hästskitsteorin,
              det vill säga att när det ramlar ned så skvätter det ned på andra.
              Det är just den propagandan som Hedquist för fram här. Han säger
              att om vi avskaffar förmögenhetsskatten så kommer alla att tjäna
              på det.
            </seg>
          </u>
          <u>
            <seg>
              Vi vet att konsekvensen blir en ännu större snedfördelning av
              förmögenheter och inkomster i Sverige. Lennart Hedquist är fullt
              införstådd med att när man tar bort förmögenhetsregistret kan
              människor nyttja våra socialförsäkringssystem fast de har mycket
              pengar och miljoner på banken.
            </seg>
          </u>
          <u>
            <seg>
              Jag satt inte i skatteutskottet under den tidigare historien
              när man fattade beslut om onoterade företag. Men jag inbillar
              mig att det handlade om att arbetande kapital skulle finnas i
              företaget. Det är vad det handlade om när den förändringen gjordes.
            </seg>
          </u>
          <note type="speaker">
            Anf. 479 GUNNAR ANDRÉN (fp) replik:
          </note>
          <u>
            <seg>
              Herr talman! För det första tycker jag att det är helt fascinerande
              att se med vilken värme Socialdemokraterna numera omfattar Villaägarnas
              beräkningar. Det är helt fascinerande att iaktta detta.
            </seg>
          </u>
          <u>
            <seg>
              För det andra tycker jag att det är en viktigare fråga att se
              hur det utvecklade sig för Raimo Pärssinens mamma under den förra
              mandatperioden med äldreboende. Det var ett problem att det var
              så många äldreboenden som försvann. Det hoppas jag att vi kan
              rätta till under den här mandatperioden. Det är väldigt viktigt
              att vi får god vård för våra äldre i hela landet.
            </seg>
          </u>
          <u>
            <seg>
              För det tredje, herr talman, skulle jag ändå vilja fråga: Vad
              är rättvisa i skattesystemet? Går den vid 1973 års nivå, när Sträng
              gjorde den stora skattereformen? Eller går den vid nivån där Folkpartiet
              gjorde upp 1981 med Socialdemokraterna och Feldt, eller vid 1990
              års nivå?
            </seg>
          </u>
          <u>
            <seg>
              Vilken är den rättvisa marginalskatten i Sverige? Det skulle
              jag vara väldigt intresserad av att få veta. Är det 90 procent,
              80 procent, 50 procent eller 30 procent?
            </seg>
          </u>
          <note type="speaker">
            Anf. 480 RAIMO PÄRSSINEN (s) replik:
          </note>
          <u>
            <seg>
              Herr talman! Om jag inte missminner mig hörde jag en debatt som
              ägde rum i slutet på 50-talet. Där var frågan: När var socialismen
              införd i Sverige? Dåvarande debattörer diskuterade om den kom
              1954, 1956, och så vidare.
            </seg>
          </u>
          <u>
            <seg>
              Nu frågar Gunnar Andrén: Vad är rättvisa? En sak vet jag. Det
              som Gunnar Andrén och Folkpartiet nu ställer upp på är inte rättvisa.
              Det finns ingen rättvisa i att säga att herr Andrén ska få större
              skattesänkningar än andra. Herr Andrén ska få ett bättre liv än
              andra, medan den som inte finns med och är sjuk ska få ett sämre
              liv.
            </seg>
          </u>
          <u>
            <seg>
              Tycker Gunnar Andrén att det är ett mått på rättvisa må det vara
              upp till honom. Men det tycker inte vi socialdemokrater. Det finns
              alltid en strävan mot att samhället ska hållas ihop på ett bättre
              sätt, eftersom alla vinner på det, och mot att vi låter människor
              få mer kunskaper för framtiden. Vi vill hellre ha det än skattesänkningar.
            </seg>
          </u>
          <note type="speaker">
            Anf. 481 GUNNAR ANDRÉN (fp) replik:
          </note>
          <u>
            <seg>
              Herr talman! Det här är ingen teoretisk fråga. Om alla får det
              sämre är det inte någon vinst med det. Vi måste få några som får
              det bättre. Det gäller att se till att vi får några välståndsbildande
              krafter också i det här landet.
            </seg>
          </u>
          <u>
            <seg>
              Det är bättre att jobben är kvar i Sverige och att vi får tillbaka
              mer kapital när det gäller förmögenhetsskatter. Så här är det
              på område efter område. Jag tycker att det var klokt att Folkpartiet
              stödde Socialdemokraterna och Centern när man såg till att befria
              huvudägarna i de stora företagen från förmögenhetsskatt så att
              inte dessa företag flyttade från Sverige, för då hade också jobben
              flyttat från Sverige. Det var en god sak. Nu ska vi se till att
              vi får fler jobb till Sverige och att mer kapital kommer tillbaka
              hit. Men det ska inte ske som Raimo Pärssinen antyder med någon
              skatteamnesti. Där är vi väldigt klara; det ska det inte vara.
            </seg>
          </u>
          <note type="speaker">
            Anf. 482 RAIMO PÄRSSINEN (s) replik:
          </note>
          <u>
            <seg>
              Herr talman! Det är väl så att den diskussion som handlar om
              vad som är rättvist och vad som är bra för samhället kommer att
              fortsätta att bedrivas i den här kammaren.
            </seg>
          </u>
          <u>
            <seg>
              Men om vi gemensamt lägger en skärv var, Lennart Sacrédeus, för
              att bygga upp en vuxenutbildning som fungerar bra och som kan
              vara det som överför kunskaper till människor som kommer dit och
              som byter bransch och yrke och får högre kompetens är det väl
              bra om vi också kan bygga upp vården i Dalarna på ett bra sätt.
              Det gör vi via skatt.
            </seg>
          </u>
          <u>
            <seg>
              Skatten används ju till goda syften, men den här regeringen sänker
              skatterna. Man säger: Det finns så mycket pengar nu att vi kan
              göra det. Ändå slår man till bromsar, till exempel för pensionärerna.
              Aj, aj där har vi inte råd, utan ni får vänta! Ni får vänta på
              att tillväxten ska ge sitt! säger man. Det kallar inte jag för
              rättvist.
            </seg>
          </u>
          <note type="speaker">
            Anf. 483 MONICA GREEN (s):
          </note>
          <u>
            <seg>
              Herr talman! Tack för att jag får tala trots den sena timmen!
              Det går glädjande nog bra för Sverige. Det går så bra att vi borde
              ha råd med rättvisa. Sysselsättningen stiger och arbetslösheten
              sjunker. Det är vi alla mycket glada över.
            </seg>
          </u>
          <u>
            <seg>
              Den högkonjunktur som vi nu befinner oss i är bra för Sverige,
              bra för alla som får jobb och bra för de övriga länder som också
              befinner sig i den högkonjunkturen. Den är också bra för de ökade
              skatteintäkterna. Den är bra för välfärden.
            </seg>
          </u>
          <u>
            <seg>
              Men i det läget borde vi ha råd med rättvisa. Tyvärr väljer den
              nuvarande regeringen en helt annan politik, nämligen en ojämställd,
              orättvis, oansvarig och omodern politik. Den borgerliga regeringen
              genomför skattesänkningar för de rika som betalas av de arbetslösa
              och de sjuka. Nu blir det ännu fler skattesänkningar. Deltidsarbetslösa
              kvinnor får betala den här gången. De blir av med sin a-kassa.
              Alla andra som förlorar sitt jobb får ytterligare två karensdagar
              i a-kassan. Vanliga småhusägare i Skaraborg brottas med höjda
              räntor på både bolån och uppskov. Orättvist är en bra beskrivning.
            </seg>
          </u>
          <u>
            <seg>
              Trots ökad risk för överhettning fortsätter regeringen med en
              oansvarig politik. Nu redovisas nya ofinansierade skattesänkningar
              och utgiftsökningar på 11 miljarder kronor. Oansvarigt är en bra
              beskrivning.
            </seg>
          </u>
          <u>
            <seg>
              Det kommer inte att vara högkonjunktur för alltid. Om man drar
              undan skattebasen nu kommer vi att ha mycket svårt att klara en
              välfärd i nästa lågkonjunktur.
            </seg>
          </u>
          <u>
            <seg>
              Ni har redan skurit ned på de strategiska investeringarna för
              framtida konkurrenskraft såsom utbildning, forskning och infrastruktur.
              Nu genomförs vårdnadsbidraget för missade år av utveckling i arbetslivet.
              Det är ett passiviserande bidrag som dessutom riskerar att urholka
              förskolan. Det är ett förslag som vrider klockan tillbaka. Omodernt
              är en bra beskrivning.
            </seg>
          </u>
          <u>
            <seg>
              Förändringarna i fastighetsskatten och avskaffandet av förmögenhetsskatten
              leder till att många högavlönade villaägare i rika kommuner får
              skattesänkningar i 100 000-kronorsklassen samtidigt som många
              av Skaraborgs radhus- och villaägare får betala mer i uppskovs-
              och reavinstskatt. Särskilt uppseendeväckande är att vissa låginkomsttagare
              faktiskt får höjd fastighetsskatt eftersom begränsningsregeln
              tas bort. Dessutom höjs taxeringsvärdena.
            </seg>
          </u>
          <u>
            <seg>
              Nästa steg i förvärvsavdraget innebär att personer med låga inkomster
              bara får några ynka hundralappar i skattesänkningar medan alla
              som tjänar över 25 000 kronor i månaden får en ännu större del
              av skattesänkningarna än tidigare. Mer än hälften av alla skattesänkningar
              går till höginkomsttagarna.
            </seg>
          </u>
          <u>
            <seg>
              Avslutningsvis vill jag säga att vi hellre satsar på pensionärer
              än på miljonärer. Vi satsar på rättvisa och jämställdhet. Sverige
              har råd med rättvisa. Vi har inte råd med orättvisa.
            </seg>
          </u>
          <note type="speaker">
            Anf. 484 GUNNAR ANDRÉN (fp) replik:
          </note>
          <u>
            <seg>
              Herr talman! Jag tycker att sättet att abonnera eller närmast
              monopolisera på begreppet rättvisa är stötande. Allt vad ni står
              för är rättvist. Ingen annan kan stå för rättvisa. När ni omfamnar
              villaägarna i det här läget kan man fråga sig var rättvisan var
              tidigare. Är det som villaägarna åstadkommer nu absolut rättvisa?
              Någon annan undrade var man gör av de 6 miljarder som man redan
              tidigare har sänkt villaskatterna med.
            </seg>
          </u>
          <u>
            <seg>
              Men det viktigaste att få reda på är en annan sak. Vad är rättvisa
              i procent i uttag? Är det, som Monica Green i praktiken pläderar
              för, platt skatt? Jag vänder mig mot detta. Detta enda sättet
              att få alla avdrag lika mycket värda är att ha platt skatt. Jag
              tror att bland annat Jörgen Johansson och jag har varit väldigt
              tydliga med att vi är för en progressiv skatt. Men om ni vill
              att det ska vara exakt lika mycket måste ni gå in för platt skatt.
              Det har inte varit Folkpartiets, Centerns och Socialdemokraternas
              linje någon gång.
            </seg>
          </u>
          <note type="speaker">
            Anf. 485 MONICA GREEN (s) replik:
          </note>
          <u>
            <seg>
              Herr talman! Det sista är en mycket märklig kommentar, tycker
              jag. Vi är definitivt inte för platt skatt. De skattesänkningar
              som genomförs just nu leder i förlängningen till det om man fortsätter
              i den takt som den borgerliga regeringen håller nu.
            </seg>
          </u>
          <u>
            <seg>
              Dessutom ska jag passa på att säga att vi förlorade valet förra
              året. Det innebär att vi måste vara mycket ödmjuka i vårt sätt
              att forma vår politik för framtiden. Det innebär att vi kommer
              att ha rådslag över hela landet där vi diskuterar med våra partimedlemmar
              men också med allmänheten i övrigt. Det tar tid att forma en politik
              för framtiden som vi vill ha. Vi vill ha en rättvis fördelning.
              Vi vill ha jämställdhet. Men vi har inte bestämt oss för hur det
              exakt ska utformas. Vi vill lyssna och ta till oss. Vi vill ödmjukt
              ta ett steg tillbaka, för vi förlorade faktiskt valet förra året.
            </seg>
          </u>
          <note type="speaker">
            Anf. 486 GUNNAR ANDRÉN (fp) replik:
          </note>
          <u>
            <seg>
              Herr talman! Jag tycker att det är väldigt intressant att man
              nu börjar diskutera vad som är rättvisa. Monica Green säger att
              det kan finnas olika inslag i det som är rättvisa. Det är bra
              att ni inte monopoliserar detta. Jag tror nämligen att vi alla
              strävar efter rättvisa.
            </seg>
          </u>
          <u>
            <seg>
              Om man har en progressiv skatt är det rent matematiskt nödvändigt
              att vissa avdrag som man gör kommer att bli mer värda än andra.
              Det är ofrånkomligt. Detta har Socialdemokraterna och Folkpartiet
              varit med och beslutat om. Jag förstår inte att ni kan säga någonting
              annat. Det blir på det sättet om man inte vill ha platt skatt.
              Det är hela sanningen.
            </seg>
          </u>
          <u>
            <seg>
              Jag har förståelse för att man inte kan klara av allt under en
              period. Jag tycker att Laila Bjurling svarade bra på den frågan
              som jag ställde tidigare. Det går inte att omedelbart säga hur
              man vill göra med förmögenhetsskatten och fastighetsskatten. Det
              ska vi ha förståelse för.
            </seg>
          </u>
          <note type="speaker">
            Anf. 487 MONICA GREEN (s) replik:
          </note>
          <u>
            <seg>
              Herr talman! Jag delar inte Gunnar Andréns uppfattning att alla
              vill ha rättvisa. Den nuvarande regeringen pläderar faktiskt för
              större skillnad. Det måste vara större skillnad mellan den som
              har ett arbete och den som inte har det. Det måste vara större
              skillnad mellan den som är sjuk och den som är frisk. Det måste
              vara större skillnad mellan män och kvinnor. Det är den politik
              som den borgerliga regeringen genomför nu. Det är också den retorik
              som man använde sig av i valrörelsen. Jag lyssnade på Fredrik
              Reinfeldt när han stod i Almedalen och sade att det skulle vara
              större skillnad. Han använde det uttrycket 18 gånger i sitt tal.
              Jag delar inte uppfattningen om rättvisa.
            </seg>
          </u>
          <note type="speaker">
            Anf. 488 JÖRGEN JOHANSSON (c) replik:
          </note>
          <u>
            <seg>
              Herr talman! Monica Green pratar om att Socialdemokraterna ska
              bli mer ödmjuka. Jag har inte märkt så mycket av det i debatten
              här i kväll, inte heller efter det att Monica Green i sitt inlägg
              nämnde att ni skulle vara det.
            </seg>
          </u>
          <u>
            <seg>
              Jag skulle vilja ställa samma fråga till Monica Green som jag
              gjorde till Laila Bjurling: Är det rättvisa att antalet långtidsarbetslösa
              kvinnor ökade med 55,2 procent under er senaste valperiod? Är
              det rättvisa att ni lät antalet arbetslösa funktionshindrade öka
              med 77,2 procent? Är det socialdemokratisk rättvisa?
            </seg>
          </u>
          <note type="speaker">
            Anf. 489 MONICA GREEN (s) replik:
          </note>
          <u>
            <seg>
              Herr talman! Det är inte er som vi ska vara ödmjuka inför utan
              väljarna och svenska folket. Ni som styr landet måste kunna stå
              till svars för den orättvisa politik ni genomför. Det är ni som
              regerar och vi som kritiskt granskar er. Det måste ni faktiskt
              stå ut med. Det är innebörden av att styra ett land, och då får
              ni dras med en opposition. Ni ska inte ta illa upp över en aktiv
              opposition som faktiskt granskar er politik det är vi till för.
            </seg>
          </u>
          <u>
            <seg>
              Men inför väljarna ska vi vara ödmjuka, och vi ska forma vår
              politik tillsammans med dem så att vi står beredda och kan ha
              en rättvis, modern och ansvarstagande politik att gå till val
              på.
            </seg>
          </u>
          <note type="speaker">
            Anf. 490 JÖRGEN JOHANSSON (c) replik:
          </note>
          <u>
            <seg>
              Herr talman! Då tolkar jag Monica Greens inlägg som att den socialdemokratiska
              politiken under den senaste fyraårsperioden var djupt orättvis,
              eftersom ni lät antalet långtidsarbetslösa kvinnor och även arbetslösa
              funktionshindrade öka så enormt mycket.
            </seg>
          </u>
          <u>
            <seg>
              Sedan kan man också fråga var rättvisan finns i att ni lät löneklyftorna
              öka med 28 procent under fyraårsperioden. Det är betydligt mer
              än vad alla de reformer som nu aviseras från alliansen kommer
              att innebära.
            </seg>
          </u>
          <note type="speaker">
            Anf. 491 MONICA GREEN (s) replik:
          </note>
          <u>
            <seg>
              Herr talman! Jag håller med om att politiken inte kan styra allt
              och att marknadskrafter har ett väldigt stort inflytande och styr
              mycket i samhället. Politiken är till för att försöka rätta till
              skevheter, och vi lyckades inte med allting. Det är bara att erkänna
              att vi inte gjorde det. Det fanns saker vi inte var nöjda med.
              Vi hade velat reglera mer och hjälpa de mest utsatta ännu mer
              än vad vi lyckades med. Hade vi haft bättre möjligheter så hade
              vi naturligtvis gjort det.
            </seg>
          </u>
          <u>
            <seg>
              Vi lär oss av våra misstag, och vi tänker ta denna tid i opposition
              till att ta till oss väljarnas synpunkter och se till att vi får
              en bra politik för framtiden. Även tidigare försökte vi så bra
              som möjligt rätta till de skevheter som det kapitalistiska samhället
              ställer till med.
            </seg>
          </u>
          <note type="speaker">
            Anf. 492 LENNART SACRÉDEUS (kd) replik:
          </note>
          <u>
            <seg>
              Herr talman! Jag vill tacka Monica Green för ett positivt anslag
              när hon nämner att det går bra för Sverige, att sysselsättningen
              stiger och att arbetslösheten sjunker. Vi kan ändå glädjas gemensamt
              över detta. Sedan kan man naturligtvis vara oense om vad det beror
              på.
            </seg>
          </u>
          <u>
            <seg>
              Jag har två frågor. Den ena gäller vårdnadsbidraget. Är du, Monica
              Green, rädd att många kommer att utnyttja det på samma sätt som
              när 70 procent av familjerna utnyttjade det mellan 1991 och 1994?
              Definierar du de människor som vill ha vårdnadsbidraget som omoderna
              svenskar?
            </seg>
          </u>
          <u>
            <seg>
              Du säger här att ni socialdemokrater inte riktigt vet hur politiken
              ska utformas. Ponera då att denna kammare faktiskt skulle bifalla
              ert budgetalternativ. Min fråga är: Vet ni då att ert budgetalternativ
              innebär en bra politik? Eller hur ska jag tolka dig när du säger
              att ni inte exakt vet hur politiken ska utformas?
            </seg>
          </u>
          <note type="speaker">
            Anf. 493 MONICA GREEN (s) replik:
          </note>
          <u>
            <seg>
              Herr talman! När det gäller vårdnadsbidraget respekterar jag
              människors val om de väljer själva och inte påverkas. Så är det
              tyvärr nu. Man tvingar mer eller mindre den som tjänar minst i
              familjen att stanna hemma, så det är oftast inte ett eget val.
              Men jag är inte rädd för att man ska ta ut vårdnadsbidraget. Vad
              jag är rädd för är i stället att det ska urholka förskolan och
              kvaliteten i förskolan, eftersom vårdnadsbidraget ska finansieras
              den vägen.
            </seg>
          </u>
          <u>
            <seg>
              Som svar på den andra frågan vill jag säga att om vår politik
              mot förmodan skulle gå igenom här i kammaren kommer den politiken
              att vara betydligt mer rättvis än vad den borgerliga regeringen
              har lagt fram.
            </seg>
          </u>
          <note type="speaker">
            Anf. 494 LENNART SACRÉDEUS (kd) replik:
          </note>
          <u>
            <seg>
              Herr talman! Vad gäller den andra frågan tolkar jag svaret så
              att det blir en mer rättvis politik om Socialdemokraternas budgetalternativ
              går igenom, men den kan bli ännu mer rättvis när de blivit färdiga
              med sitt rådslag och landat i vad exakt det är de vill. Det blir
              alltså mer rättvist än vad det är nu, men det kan bli ännu mer
              rättvist när de blivit klara med sin politik. Är det så jag ska
              tolka det?
            </seg>
          </u>
          <u>
            <seg>
              Beträffande vårdnadsbidraget uppskattar jag mycket det tydliga
              svar Monica Green gav när hon sade att hon respekterar föräldrarnas
              eget val av barnomsorg. Ska jag tolka detta som att Monica Green
              därmed tar tydligt avstånd från att ytterligare kvotera föräldraförsäkringen
              eftersom hon bygger sitt svar här på att hon respekterar människors
              egna val?
            </seg>
          </u>
          <note type="speaker">
            Anf. 495 MONICA GREEN (s) replik:
          </note>
          <u>
            <seg>
              Herr talman! Först och främst ska jag tala om för Lennart Sacrédeus
              att samhället förändras i rasande takt just nu. Klasskillnaderna
              ökar med alliansens politik. Det innebär att vi hela tiden kommer
              att få förhålla oss till det. Den dag vi tar över, om tre år,
              har de nämligen förändrat skattebasen väldigt mycket och infört
              många orättvisor som vi inte kan rätta till på en gång. Vi kommer
              inte att omedelbart kunna åtgärda allt detta. I takt med att samhället
              förändras kommer vi att försöka parera de skevheter och orättvisor
              som de skapar, men det är inte säkert att vi klarar av att fixa
              det genast utan det kommer att ta tid.
            </seg>
          </u>
          <u>
            <seg>
              När det gäller föräldraförsäkringen vill jag att män och kvinnor
              delar lika.
            </seg>
          </u>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 17 oktober
          </note>
          <note>
            Carl B Hamilton
          </note>
          <note>
            Eva Olofsson
          </note>
          <note>
            Egon Frid
          </note>
          <note>
            Gunvor G Ericson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 23 oktober.
          </note>
          <note>
            7 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 17 oktober
          </note>
          <note>
            Carl B Hamilton
          </note>
          <note>
            Billy Gustafsson
          </note>
          <u>
            <seg>
              Thomas Bodström
            </seg>
          </u>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Johan Pehrson
          </note>
          <note>
            Hans Linde
          </note>
          <u>
            <seg>
              Luciano Astudillo
            </seg>
          </u>
          <note>
            Siv Holma
          </note>
          <note>
            Ameer Sachet
          </note>
          <u>
            <seg>
              Thomas Bodström
            </seg>
          </u>
          <note>
            Frågorna redovisas i bilaga som fogats till riksdagens snabbprotokoll
            tisdagen den 23 oktober.
          </note>
          <note>
            8 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 17 oktober
          </note>
          <note>
            Désirée Liljevall
          </note>
          <note>
            Birgitta Eriksson
          </note>
          <note>
            Peter Hultqvist
          </note>
          <note>
            Åsa Lindestam
          </note>
          <note>
            Laila Bjurling
          </note>
          <note>
            Fredrik Olovsson
          </note>
          <note>
            Eva Olofsson
          </note>
          <note>
            Lars-Ivar Ericson
          </note>
          <note>
            Ylva Johansson
          </note>
          <note>
            Hans Wallmark
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <u>
            <seg>
              Luciano Astudillo
            </seg>
          </u>
          <u>
            <seg>
              Thomas Bodström
            </seg>
          </u>
          <note>
            Urban Ahlin
          </note>
          <u>
            <seg>
              Luciano Astudillo
            </seg>
          </u>
          <note>
            Tomas Eneroth
          </note>
          <note>
            Sinikka Bohlin
          </note>
          <note>
            Mikael Oscarsson
          </note>
          <note>
            Marietta de Pourbaix-Lundin
          </note>
          <note>
            Elisebeht Markström
          </note>
          <note>
            Hillevi Engström
          </note>
          <note>
            Margareta Cederfelt
          </note>
          <note>
            Margareta Cederfelt
          </note>
          <note>
            Margareta Cederfelt
          </note>
          <note>
            Annelie Enochson
          </note>
          <note>
            Gunvor G Ericson
          </note>
          <u>
            <seg>
              Barbro Westerholm
            </seg>
          </u>
          <note>
            Svaren redovisas i bilaga som fogats till riksdagens snabbprotokoll
            tisdagen den 23 oktober.
          </note>
          <note>
            9 § Kammaren åtskildes kl. 23.16.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
