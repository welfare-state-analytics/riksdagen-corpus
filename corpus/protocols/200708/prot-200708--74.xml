<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--74</head>
          <docDate when="2008-03-06 00:00:00">2008-03-06 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:74
          </note>
          <note>
            Torsdagen den 6 mars
          </note>
          <note>
            Kl. 12:00 - 20:14
          </note>
          <note>
            1 § Avsägelser
          </note>
          <note>
            Andre vice talmannen meddelade
          </note>
          <note>
            att Henrik von Sydow (m) avsagt sig uppdraget som ledamot i konstitutionsutskottet,
          </note>
          <note>
            att Margareta Cederfelt (m) avsagt sig uppdragen som ledamot
            i trafikutskottet och som suppleant i konstitutionsutskottet samt
          </note>
          <note>
            att Eliza Roszkowska Öberg (m) avsagt sig uppdraget som suppleant
            i trafikutskottet.
          </note>
          <note>
            Kammaren biföll dessa avsägelser.
          </note>
          <note>
            2 § Anmälan om kompletteringsval till utskott
          </note>
          <note>
            Andre vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Margareta Cederfelt
            som ledamot i konstitutionsutskottet, Henrik von Sydow som ledamot
            i justitieutskottet, Eliza Roszkowska Öberg som ledamot i trafikutskottet
            samt Malin Löfsjögård som suppleant i konstitutionsutskottet och
            trafikutskottet.
          </note>
          <note>
            Andre vice talmannen förklarade valda till
          </note>
          <note>
            ledamot i konstitutionsutskottet
          </note>
          <note>
            ledamot i justitieutskottet
          </note>
          <note>
            ledamot i trafikutskottet
          </note>
          <note>
            suppleant i konstitutionsutskottet
          </note>
          <note>
            suppleant i trafikutskottet
          </note>
          <note>
            3 § Anmälan om val av ordförande i arbetsmarknadsutskottet
          </note>
          <note>
            Andre vice talmannen meddelade att Hillevi Engström (m) valts
            till ordförande i arbetsmarknadsutskottet från och med den 19
            februari.
          </note>
          <note>
            4 § Debatt om aktuella frågor i EU-samarbetet
          </note>
          <note type="speaker">
            Anf. 1 Statsrådet CECILIA MALMSTRÖM (fp):
          </note>
          <note>
            Fru talman! Ärade ledamöter! Vi ska diskutera framtiden i dag,
            men låt mig ett kort ögonblick få titta tillbaka lite grann.
          </note>
          <note>
            Vem hade kunnat tro 1951, när man tog de första stegen mot europeiskt
            samarbete med Kol- och stålunionen, att det skulle vara början
            på flera generationers fred i Västeuropa?
          </note>
          <note>
            Vem hade trott 1987 att den inre marknaden fem år senare skulle
            vara lagbunden och en fungerande verklighet?
          </note>
          <note>
            Vem hade trott 1991 att eurosedlar och mynt skulle finnas i plånböckerna
            hos hundratals miljoner européer inom ett decennium?
          </note>
          <note>
            Vem hade trott 1999 att en lyckad utvidgning skulle ta de sista
            resterna av järnridån och förena Europa på bara fem år?
          </note>
          <note>
            EU är ett unikt samarbete, och vi har flera visionära politiker
            runt om i Europa att tacka för denna utveckling. Men framgången
            beror också på det dagliga gnetande arbetet som den europeiska
            kommissionen gör för att driva på det dagliga samarbetet. Därför
            är det väldigt bra att vi har den här debatten om kommissionens
            politiska strategi inför nästa år.
          </note>
          <note>
            Kommissionen inleder sin strategi med att konstatera att 2009
            kommer att bli ett mycket viktigt år för Europeiska unionen, och
            jag kan inte annat än hålla med. Vi ska välja ett nytt Europaparlament,
            en ny kommission ska utses och under förutsättning att de nationella
            ratifikationsprocesserna löper på och avslutas kommer också Lissabonfördraget
            att börja tillämpas. Under det andra halvåret av detta år är Sverige
            ordförande i Europeiska unionen.
          </note>
          <note>
            Men även det gångna året har varit innehållsrikt. Vi vet alla,
            och vi märker det dagligen, att dagens klimat är annorlunda än
            det vi hade när vi var barn. Vi inser att någonting måste göras,
            och nästan alla europeiska medborgare tar för givet att det är
            EU som ska leda det arbetet. Europeiska unionen har under det
            gångna året visat kraft och prov på mognad och handlingskraft.
            I Bali var EU pådrivande för att åstadkomma globala åtgärder.
            Man fortsätter det arbetet för att förhoppningsvis kunna komma
            till globala slutsatser vid mötet i Köpenhamn 2009.
          </note>
          <note>
            Kommission har presenterat ett förslag till ansvarsfördelning
            för att minska våra utsläpp i Europa. Förslaget har mottagits
            väl i medlemsländerna och diskuteras nu i samtliga 27 huvudstäder.
            Att 27 länder kan visa handlingsstyrka inför ett sådant här globalt
            problem är en fantastisk utveckling och ett bevis på kraften i
            det europeiska samarbetet.
          </note>
          <note>
            För att kunna motsvara de förväntningar som finns hos medborgarna
            när det gäller klimatfrågorna och även andra gemensamma problem
            måste EU-samarbetet reformeras. Företrädare för alla medlemsländer
            har under ganska lång tid diskuterat ett nytt fördrag och enats
            om ett sådant som effektiviserar samarbetet, fördjupar demokratin
            och ökar öppenheten i EU. Den svenska riksdagen och andra nationella
            parlament kommer att få ett viktigt inflytande över EU:s politik.
            Jag hoppas att ni i denna kammare kommer att rösta ja till Lissabonfördraget
            såsom riksdagen har gjort tidigare vid fördragsförändringar.
          </note>
          <note>
            Det nya fördraget kommer att ge oss möjligheter till en mer samordnad
            utrikespolitik. För ett litet land som Sverige som har gott rykte
            med skickliga diplomater finns det stora möjligheter med en europeisk
            utrikesförvaltning. Vi kan ha närvaro i flera länder, och den
            samlade kapaciteten på plats kan förbättras.
          </note>
          <note>
            Det nya fördraget innebär också att medlemsstaterna tar ett solidariskt
            ansvar för Europas säkerhet. Sverige kommer inte att stå med armarna
            i kors om en katastrof eller ett angrepp skulle drabba ett annat
            medlemsland. I detta ligger också en förväntan om att andra länder
            agerar på samma sätt om något skulle hända Sverige.
          </note>
          <note>
            Sverige har som ambition att tillhöra kärnan i det europeiska
            samarbetet, och vi är en viktig förhandlingspartner för andra
            medlemsländer och de andra institutionerna.
          </note>
          <note>
            Under det år som har gått har vi initierat arbetet med en Östersjöstrategi
            för EU:s interna arbete för att rädda miljön i den känsliga Östersjön
            men också för att sporra och samordna tillväxten i regionen, bekämpa
            den gränsöverskridande brottsligheten och andra gemensamma problem.
            Förslaget har mottagits mycket väl runt om i Europa. Kommissionen
            kommer att presentera förslag till en gemensam europeisk Östersjöstrategi
            lagom till det svenska ordförandeskapet.
          </note>
          <note>
            Sverige bidrar också på andra sätt till att utveckla den europeiska
            utrikes- och säkerhetspolitiken. På svenskt initiativ beslutade
            Europeiska rådet i december att uppdra åt EU:s höge representant
            att vidareutveckla och uppdatera den europeiska säkerhetsstrategin.
            Vi menar att man bland annat bör ta hänsyn till den förändrade
            syn på klimat och säkerhet som har diskuterats de senaste åren.
          </note>
          <note>
            Sverige är ett av de medlemsländer som har bidragit till flest
            EU-gemensamma truppinsatser. Vårt truppbidrag till EU-insatsen
            i Tchad håller på att etableras, och EU och Sverige kommer att
            ta ansvar för säkerheten och stabiliteten i Kosovo under lång
            tid framöver. Detta halvår är också Sverige ledande för Nordic
            Battle Group, en av de två snabbinsatsstyrkor som står till EU:s
            förfogande för att med kort varsel kunna rycka in för fredsfrämjande
            insatser. Den anses av många vara en av de bäst förberedda styrkorna.
            Planering pågår för motsvarande beredskapsperiod under 2011.
          </note>
          <note>
            I samband med de oroligheter och fruktansvärda övergrepp som
            skedde i Burma föreslog Sverige att unionen skulle skicka ett
            särskilt sändebud till Burma. Det är naturligt att ett sådant
            sändebud, även om framgångarna tyvärr inte har varit de vi hade
            önskat oss, har större kraft bakom sig om man representerar en
            halv miljard européer än nio miljoner svenskar.
          </note>
          <note>
            För regeringen är utvidgningen av EU fortfarande en av de viktigaste
            frågorna i EU. Det finns olika viljor inom Europeiska unionen,
            men trots allt, och Sverige är pådrivande här, fortsätter medlemskapsförhandlingarna
            med Turkiet. Kroatien och Makedonien är liksom Turkiet kandidatländer
            till EU, och vi vet att andra länder på västra Balkan strävar
            efter ett EU-medlemskap så småningom. Denna strävan har i sig
            en stabiliserande verkan eftersom EU-samarbetets mjuka kraft har
            visat sig vara ett mycket viktigt instrument för att sprida demokrati
            och rättssäkerhet.
          </note>
          <note>
            Sverige är också en av de starkaste drivande krafterna för frihandel.
            I varje tänkbart sammanhang driver vi på och argumenterar för
            nyttan med öppen handel. Vi arbetar också för att modernisera
            och utveckla den inre marknaden och har bland annat bidragit till
            att det så kallade varupaketet med sina krav på produktsäkerhet
            snabbt har kommit på plats.
          </note>
          <note>
            Fru talman! EU har förändrats dramatiskt de senaste åren, men
            EU:s budget reflekterar fortfarande 1900-talets utmaningar. En
            översyn av budgeten pågår och ska accentueras under nästa år också.
            Kommissionen har bett alla länder inkomma med synpunkter på hur
            budgeten ska reformeras. Regeringen anser att budgeten ska reformeras
            enligt principerna subsidiaritet, europeiskt mervärde, proportionalitet
            och sund ekonomisk förvaltning. Det innebär att man kanske behöver
            flytta på en del uppgifter från europeisk nivå till nationell
            eller tvärtom.
          </note>
          <note>
            Vår avsikt är att översynen av budgeten ska leda till omprioriteringar
            som motsvarar det behov vi har i dag i Europa. Det kommer att
            innebära minskningar inom jordbruks- och sammanhållningspolitiken.
            Men andra områden behöver kanske ökningar, till exempel miljö,
            rättsliga frågor, yttre förbindelser och konkurrenskraft.
          </note>
          <note>
            Just när det gäller konkurrenskraft har vi tidigare, för bara
            några veckor sedan, i denna kammare diskuterat Lissabonstrategin,
            EU:s jobb- och tillväxtstrategi. Den går nu in i sin avslutande
            cykel fram till 2010. Det har varit viktigt för oss att riktlinjerna
            ligger fast och att man fokuserar på att implementera det vi har
            kommit överens om: att genomföra nödvändiga strukturreformer i
            Europa. Betydelsen av frihandel och extern öppenhet för att stärka
            EU:s globala konkurrenskraft måste betonas liksom arbetet för
            ett ökat arbetskraftsutbud och minskat utanförskap.
          </note>
          <note>
            Det är roligt att se att Sverige ofta nämns som förebild för
            andra medlemsländer, och regeringens arbete med att bryta utanförskapet
            har satt tydliga avtryck i statistiken. Arbetslösheten har sjunkit.
            För ett och ett halvt år sedan gick vart fjärde jobb till personer
            med utländsk bakgrund. I dag väntas vartannat nytt jobb gå till
            personer med utländsk bakgrund. Sverige stiger också i välståndsligan
            och har på ett år klättrat från 14:e till nionde plats.
          </note>
          <note>
            Samtidigt som Sverige och andra länder måste fortsätta att genomföra
            reformer bör vi också inleda diskussionerna om hur vi ska kunna
            fortsätta arbetet med att skapa hållbar tillväxt efter 2010. Jag
            ser framför mig en mer fokuserad strategi som håller fast vid
            samma mål men som har lärt av misstagen och erfarenheterna under
            de här tio åren.
          </note>
          <note>
            Fru talman! Det så kallade Haagprogrammet i EU har utvecklat
            friheten, säkerheten och rättssäkerheten i unionen. Det är ett
            flerårigt program som löper ut 2009 och som syftar till att stärka
            samarbetet på det rättsliga området. Vi kommer att vara ansvariga
            för att se över och uppdatera det här programmet.
          </note>
          <note>
            Fru talman! Den svenska EU-opinionen har utvecklats positivt.
            Fler svenskar än någonsin tycker att det är bra att Sverige är
            medlem i Europeiska unionen och vill att EU ska spela en aktiv
            roll. Det ger oss styrka när vi agerar i EU.
          </note>
          <note>
            Förberedelserna inför Sveriges roll under ordförandeskapet är
            i full gång. Vi har ett ordförandesekretariat, och vi har diskussioner
            tillsammans med Tjeckien och Frankrike, som ingår i vår 18-månaderstrio.
            I praktiken inleds faktiskt vårt trioordförandeskap om 116 dagar,
            när Frankrike tar över ordförandeklubban den 1 juli.
          </note>
          <note>
            Många av de frågor jag har nämnt kommer att vara viktiga under
            vårt ordförandeskap, framför allt klimatfrågan och den otroligt
            viktiga FN-konferensen i december men även Östersjöstrategin,
            de rättsliga frågorna, migrationsfrågor, konkurrenskraft och så
            vidare.
          </note>
          <note>
            År 2009 blir ett spännande år med vårt ordförandeskap, med val
            till Europaparlamentet, med en ny kommission och, förhoppningsvis,
            med ett nytt fördrag. Därför är detta år ett väldigt viktigt år
            för att förbereda detta, och regeringen ser fram emot att göra
            detta i så nära samarbete som möjligt med riksdagen.
          </note>
          <note type="speaker">
            Anf. 2 SUSANNE EBERSTEIN (s):
          </note>
          <note>
            Fru talman! EU-minister Cecilia Malmström är lika entusiastisk
            när hon pratar om vad regeringen har gjort och gör i EU-arbetet
            som hon var i den här kammaren för ganska precis ett år sedan.
            Arbetet ska vara demokratiskt och öppet, och resultatet kommer
            att gynna alla. Problemet är bara att retoriken står i skarp kontrast
            till vad som händer i verkligheten.
          </note>
          <note>
            Den borgerliga regeringens politiska prioriteringar i EU-arbetet
            präglas av gamla vanliga högervärderingar: marknaden före människan.
          </note>
          <note>
            Planeringen inför ordförandeskapet har nu också kommit i gång,
            och regeringen har presenterat sina prioriterade frågor, som till
            största delen överensstämmer med vad kommissionen säger om sin
            årliga strategi inför 2009. Eftersom de punkterna är mycket vida
            och omfattar det mesta måste jag konstatera att det är detsamma
            som att inte ha gjort några prioriteringar alls.
          </note>
          <note>
            Det är räddhågset att tala om allt. Det för inte EU-arbetet framåt.
            Varför kan inte regeringen spetsa till det? Vart tog alliansens
            smalare och vassare EU-politik vägen? Är det inte dags, efter
            13 års medlemskap, att vara tydligare med våra svenska intressen
            i Europa? Vi har varit för lydiga. Inskolningen måste definitivt
            vara över.
          </note>
          <note>
            Varför inte lyfta fram frågan om enskilda människors livsmiljö?
            Varför inte lyfta fram frågan om korruption och mutor i politik
            och näringsliv? Varför inte lyfta fram behovet av ett nytt penicillin?
            Resistenta bakterier hotar Europas befolkning. Man kan dö av en
            enkel lunginflammation. Varför inte lyfta fram frågan om konsumenträtt
            och den enskilda människans utsatthet för multinationella affärsintressen?
            Varför inte lyfta fram frågor som verkligen skulle intressera
            Europas folk?
          </note>
          <note>
            I stället orerar man om allt som Europaparlamentet och kommissionen
            pysslar med, frågor som vi egentligen tycker att de inte har med
            att göra sådant som vi betraktar som nationella frågor.
          </note>
          <note>
            Fru talman! Jag tänker inte använda min tid i talarstolen till
            att bara tala om vår högerledda regerings Europapolitik. Jag vill
            ta tillfället i akt och tala om vad vi socialdemokrater vill med
            EU. Mina partikamrater kommer senare att fylla på med flera sakfrågor.
          </note>
          <note>
            För oss socialdemokrater är EU i grunden en kraft för fred och
            demokrati. Det europeiska samarbetet har öppnat möjligheter att
            tillsammans med andra skapa en demokratisk motkraft mot globaliseringens
            negativa sidor. Den möjligheten måste vi ta vara på, och vi måste
            vårda den.
          </note>
          <note>
            Den svenska socialdemokratiska EU-dagordningen tar sin utgångspunkt
            i de klassiska socialdemokratiska värderingarna. Vi vill använda
            EU för att genomföra en framåtsyftande socialdemokratisk politik
            för ett mer rättvist och solidariskt samhälle. Som socialdemokrater
            strävar vi efter att åstadkomma en hållbar tillväxt. Konkurrenskraften
            ska byggas med kunskap, trygghet, välfärd och miljöhänsyn inte
            med otrygghet, låga löner, ökade klassklyftor och rovdrift på
            naturen.
          </note>
          <note>
            Miljöproblemen är gränsöverskridande lösningarna likaså. Vår
            socialdemokratiska ambition är att Europa ska bli bättre på miljö
            och vara en aggressiv miljöförespråkare. Utsläppen måste minska
            och transporterna bli renare och säkrare. Östersjön måste bli
            ett rent innanhav. Kontrollen av kemikalier måste bli starkare.
            Likaså måste livsmedelskontrollen och jordbruket i EU kopplas
            till positiva effekter.
          </note>
          <note>
            Fru talman! Vi socialdemokrater vill driva på EU:s arbete för
            lika rättigheter. Vi måste få bort diskriminering oavsett om den
            grundar sig på kön, sexuell läggning, hudfärg, ålder eller funktionshinder.
            Särskilt måste åtgärderna för att hindra människohandel förstärkas.
          </note>
          <note>
            Vi vill bidra till hållbara ekonomier. Inget land inom EU ska
            kunna misshushålla med offentliga finanser. I slutändan drabbar
            dåliga offentliga finanser alla övriga länder. Vi socialdemokrater
            vill verka för att EU:s budget används bättre och att utgifternas
            andel av ekonomin inte ökar.
          </note>
          <note>
            Vi vill öppna EU:s institutioner för insyn för medborgarna. Vi
            vill ha ett EU för hela Europa. Vi socialdemokrater var varma
            förespråkare för den senaste stora utvidgningen, och vi vill fortsätta
            att värna ett EU som är öppet mot omvärlden.
          </note>
          <note>
            Höger eller vänster spelar stor roll i Europa, inte bara i Sverige.
            Samarbetet i EU blir allt viktigare, och det som beslutas på EU-nivå
            påverkar villkoren för människorna i Sverige och i Europa. Medborgarna
            i EU väljer också till EU-parlamentet, som i sin tur påverkar
            politiken utifrån vilka partier som vann valet. Det har stor betydelse
            om Europa styrs av konservativa eller av socialdemokrater.
          </note>
          <note>
            Vi socialdemokrater vill ge människor makt genom politiska beslut,
            och tillsammans med andra goda krafter kan vi nå långt.
          </note>
          <note>
            I detta anförande instämde Kenneth G Forslund (s).
          </note>
          <note type="speaker">
            Anf. 3 ANNA KINBERG BATRA (m):
          </note>
          <note>
            Fru talman! Jag vill tacka Europaministern för inledningen. Jag
            vill också tacka, jag tror att det är riksdagsstyrelsen, för att
            ha testhängt en flagga i vår vackra plenisal. Det visar att Europafrågorna
            till vardags hör hemma här. Jag hoppas få se mer av den framåt
            ordförandeskapet om inte förr, precis som vi kan se i drygt hälften
            av de andra EU-ländernas parlament.
          </note>
          <note>
            För åtta år sedan, när jag första gången kom in i riksdagen,
            var EU-frågorna något som man lade i en liten låda vid sidan av.
            Så är det inte längre. I dag har vi dessutom en regering som politiskt
            vill påverka EU, som kan göra det och också gör det, som inte
            blockeras av frågan om vi över huvud taget ska vara med, som inte
            vill stå i hörnet och sura med ett eller kanske två andra motvallsländer,
            en regering som strävar efter att ingå i EU:s kärna. Vi har sedan
            vi blev medlemmar i EU aldrig haft en sådan regering. Nu ser vi
            att det börjar ge resultat.
          </note>
          <note>
            Tänk för ett ögonblick på en fisk som i detta nu dras upp av
            en hobbyfiskare mellan Riksdagshuset och Rosenbad. Hon eller han
            hade lika gärna kunnat simma vidare ut i Östersjön om hon eller
            han inte hade nappat på just den kroken. Hon eller han hade inte
            brytt sig ett dugg om nationsgränser. Däremot hade hon eller han
            varit i stort behov av rent vatten, förstås, och av en god miljö
            runt vattnet, och det är naturligtvis vi också. Det visar varför
            vi behöver ett fungerande Europasamarbete.
          </note>
          <note>
            Jag hade glädjen att arbeta med förra utrikesministern Margaretha
            af Ugglas, moderat, när hon var ny ledamot av Europaparlamentet
            och började lansera idén om en gemensam Östersjöstrategi. Då fick
            hon dela ut en karta till ett ganska oförstående utrikesutskott
            i Europaparlamentet där många ledamöter aldrig hade hört talas
            om den regionen, än mindre trodde de att den berörde EU. I dag
            behöver man inte dela ut någon karta. I dag ligger vart tredje
            EU-land i eller i nära anslutning till Östersjöregionen.
          </note>
          <note>
            Vi måste emellertid fortsätta att arbeta tillsammans för att
            lösa våra gemensamma problem. Vi måste arbeta tillsammans mot
            klimathotet och för en bättre miljö inom och utanför EU. Det gläder
            mig att Maria Wetterstrand nyligen insåg detta, och jag hoppas
            förstås att den kloke, miljöengagerade och erfarne miljöpartisten
            Ulf Holm också snart tar detta steg. Det får vi väl se senare
            under debatten. I så fall ska han få en ask lika goda europraliner
            som de som jag gav Maria Wetterstrand förra veckan. De är värda
            att prova!
          </note>
          <note>
            En annan fråga som jag vill lyfta fram och som också märks tydligt
            i Östersjöområdet gäller kampen mot brotten. Tyvärr finns det
            terrorism, trafficking och knarkhandel vars utövare per definition
            inte respekterar lagar och regler. Annars skulle de göra något
            annat. De respekterar inte heller våra gränser. EU måste bli starkare
            i samarbetet mot brotten. Det vet jag att regeringen prioriterar,
            och därför välkomnar vi fördragets starkare möjligheter på detta
            område.
          </note>
          <note>
            Samtidigt är det viktigt att vi värnar om rättssäkerheten, som
            också stärks med fördraget. Jag hade gärna sett lite mer brottsbekämpningsförslag
            i kommissionens strategi för 2009, men jag välkomnar att samarbetet
            om migrationen är prioriterat. Där måste öppenhet fortsätta att
            vara ledordet, framför allt för dem som vill komma hit och arbeta.
          </note>
          <note>
            EU ska vara starkt i kampen mot terrorism men bygga på frihet
            och rörlighet för människor. Därför välkomnar jag att kommissionen
            lyfter upp just medborgaraspekten. De allra flesta människor,
            både EU-medborgare och de som ännu inte blivit det, är fredligt
            folk som vill ha praktisk nytta av öppenhet och samarbete. Det
            känner man inte om man till exempel måste visa pass varje gång
            man rör sig inom Schengen fastän man lagligen uppehåller sig där.
            Vi måste hitta bättre sätt att jaga terrorister och tjuvar, utan
            att förstöra för mycket för alla oss som inte är det. Där hoppas
            jag på förslag i medborgarnyttig riktning. Jag vet att även regeringen
            efterlyser det.
          </note>
          <note>
            Susanne Eberstein efterlyste viktiga frågor att driva. Ja, det
            finns ännu fler än de hon räknade upp. Jag tycker att exempelvis
            jobben är viktiga. Ungefär 17 miljoner arbetsföra EU-medborgare
            går inte till jobbet en vanlig vardag. Det tycker jag är viktigt
            att komma ihåg. Även här har EU en viktig roll att spela. EU kan
            inte fixa jobben det är framför allt företag som kan göra det
            men vi kan underlätta det arbetet.
          </note>
          <note>
            Sverige är ett av de länder som gör detta bäst. Det märker vi
            när Lissabonstrategin utvärderas, och det framhöll även Barroso
            när han var här häromveckan. Han framhöll också att gemensamt
            för de länder som lyckas alla bäst, mätt med Lissabonstrategins
            mått, är att de är öppna. Det är en mycket viktig princip. Det
            handlar inte bara om att alla, eller många, ska kunna komma hit.
            Det handlar också om att öppenhet ger svenska företag och människor
            tillträde till fler i andra länder. Det vill vi se mer av även
            i tjänste- och välfärdssektorerna.
          </note>
          <note>
            Vi som gillar frihandel och öppenhet, vilket de flesta i denna
            kammare brukar säga att de gör, har ett gemensamt ansvar för att
            inte skrämma upp människor med tomma eller hypotetiska hot om
            globaliseringen utan stå upp för öppenheten. Annars göder man
            protektionism och kanske till och med rasism.
          </note>
          <note>
            Arbetet för fred och frihet är anledningen till att Europasamarbetet
            inleddes, och resultatet saknar motstycke i världen. Därför är
            det självklart viktigt att utvidgningen fortsätter. Det tror jag
            att de allra flesta i kammaren är helt överens om.
          </note>
          <note>
            De områden jag nämnt är några där EU är starkt och kan, och ska,
            ge resultat. Det finns andra områden där man kanske ska prioritera
            hårdare åt andra hållet. Nu pågår budgetöversynen, och då är det
            viktigt att prioritera stödet till dem som är allra fattigast,
            kanske på bekostnad av annat. EU ska vara starkt och effektivt
            där det behövs men kan också ifrågasättas på vissa andra områden.
          </note>
          <note>
            Vi moderater vill använda EU för att göra Sverige och Europa
            bättre för människorna. Nu har vi för första gången en regering
            som använder Sveriges EU-medlemskap på allvar, och jag hoppas
            att arbetet fortsätter i den riktningen.
          </note>
          <note type="speaker">
            Anf. 4 STAFFAN DANIELSSON (c):
          </note>
          <note>
            Fru talman! Sverige är medlem av Europeiska unionen sedan 1995.
            I mer än ett decennium har vi genom EU-samarbetet varit med och
            utvecklat vår del av världen, Europa, i riktning mot fred och
            frihet, demokrati, en gemensam marknad och ekonomisk tillväxt
            samt kamp mot grov brottslighet med klimat-, energi- och miljöfrågorna
            alltmer i fokus.
          </note>
          <note>
            Jag är som människa och centerpartist mycket glad över att Sverige
            som EU-medlem deltar i detta stora fredsprojekt, ett samarbete
            som fortsätter att attrahera en allt vidare krets av Europas länder.
            Folkomröstningen en gång i tiden var ganska jämn, men utslaget
            var tydligt. Allt fler i vårt land bejakar nu det svenska medlemskapet,
            vilket är glädjande.
          </note>
          <note>
            Fram till 1945 hade vi i många sekler ständiga och blodiga krig
            mellan Europas länder, med andra världskrigets människoutrotningar
            och masslakter på slagfälten som en dyster final. Visst har det
            förekommit konflikter och tragedier i Europa även de senaste 60
            åren. Men freden har vuxit sig starkare än någonsin, främst tack
            vare det EU-samarbete som i dag omfattar 27 länder med nära 500
            miljoner invånare och med många fler som köar för att komma med.
          </note>
          <note>
            Grunden till EU lades av de statsmän som efter andra världskriget
            bildade Kol- och stålunionen mellan de forna fiendeländerna i
            Europas mitt. Vårt gemensamma ansvar i dag är att bygga vidare
            på den lagda grunden.
          </note>
          <note>
            Det är mycket positivt att den rätt destruktiva debatten om att
            Sverige borde lämna den europeiska union som så många länder anslutit
            sig till, och köar till, äntligen tycks sjunka undan. En klar
            majoritet av svenskarna vill nu att Sverige arbetar aktivt för
            att utveckla samarbetet inom EU, och de ser medlemskapet som naturligt.
            Det har blivit alltmer uppenbart vilken oerhörd betydelse EU har
            för att i Europa och internationellt driva på för krafttag mot
            växthuseffekten och för förnybar energi och en bättre miljö.
          </note>
          <note>
            De två riksdagspartier som vill att Sverige ska lämna EU har
            egentligen inget svar på frågan hur kampen för freden och miljön
            kan stärkas av att Sverige hoppar av. Det hedrar Maria Wetterstrand
            att hon så tydligt uppfattar och tolkar EU:s utveckling på dessa
            områden, med allt fler länder med i samarbetet. Jag hoppas verkligen
            att de båda partiledarna språkrören får med sig sitt Miljöparti
            på att slopa kravet att Sverige ska gå ur EU. Debatten i Sverige
            kommer att bli mycket intressantare när den kan fokuseras på hur
            EU bäst ska utvecklas och bli, som vi i Centerpartiet formulerat
            det, smalare men vassare.
          </note>
          <note>
            För Vänsterpartiet tog det 50 år att inse kommunismens illgärningar,
            och det är inte omöjligt att man fortfarande kommer att vilja
            lämna EU även sedan Turkiet och andra länder blivit medlemmar.
            Vi får se.
          </note>
          <note>
            För alla som vill se ett väl fungerande och demokratiskt Europa
            och EU, som grundas på samarbete mellan självständiga stater,
            betyder det nya Lissabonfördraget mycket. Det öppnar även för
            fler medlemmar. Öppenheten och den demokratiska kontrollen stärks,
            och de nationella parlamenten och Europaparlamentet får ökat inflytande.
            Beslut kan fattas med kvalificerad majoritet på fler områden,
            vilket ökar EU:s handlingskraft.
          </note>
          <note>
            Innebörden av begreppet smalare men vassare, som även regeringen
            ju jobbar efter, är att EU-samarbetet ska koncentreras till de
            områden som verkligen kräver gränsöverskridande åtgärder medan
            vi lämnar i fred de områden som länder, regioner, kommuner och
            individer själva bäst kan besluta om. Detta synsätt är federalistiskt,
            det vill säga att beslut förs uppåt endast när frågan måste lösas
            i samarbete med exempelvis flera regioner eller länder.
          </note>
          <note>
            Centerpartiet prioriterar fem tunga gränsöverskridande arbetsuppgifter
            för EU åren framöver: miljö- och klimatfrågorna, öppenhet och
            demokrati, utrikes- och säkerhetspolitik, internationell brottsbekämpning
            och rättssäkerhet samt EU som tillväxtregion. På dessa områden
            finns stora samarbetsvinster att göra. EU blir helt enkelt större
            än summan av dess delar.
          </note>
          <note>
            Susanne Eberstein menar att regeringen inte gör så mycket prioriteringar
            och tycker att vi tillsammans borde driva kampen mot pandemier
            och sjukdomar. Jag är gärna med om att tillföra detta. Vi är helt
            överens om det. Det som hon sedan tog upp som socialdemokratiska
            ståndpunkter var väl ungefär det som regeringen driver, och det
            gläder jag mig åt.
          </note>
          <note>
            Visst ska vi se till skiljelinjerna där de finns, men för Sverige
            som litet land i norra Europa är det en styrka när vi kan arbeta
            tillsammans inom EU för miljö, fred och annat. Sverige är ett
            land i norra Europa med en rik tradition av samarbete för gemensam
            utveckling. Vi är i dag en mycket respekterad medlem av EU, och
            genom vårt aktiva arbete inom unionen är vårt inflytande betydande.
            Låt oss nu se framåt och delta i ett allt bättre fungerande EU-samarbete
            med allt fler länder i Europa kring de centrala gränsöverskridande
            framtidsfrågorna! Freden och miljön väger allra tyngst.
          </note>
          <note>
            (Applåder)
          </note>
          <note type="speaker">
            Anf. 5 SVEN GUNNAR PERSSON (kd):
          </note>
          <note>
            Fru talman! Ärade ledamöter! I samband med att Europeiska unionen
            firade 50 år gjordes en undersökning där 7 000 personer deltog,
            varav 1 400 från USA. Frågan var hur man trodde att EU skulle
            komma att se ut om ytterligare 50 år. Den starkt stiliserade bild
            som växte fram är intressant att titta på och ser ut ungefär så
            här:
          </note>
          <note>
            EU 2057 är större än dagens. Dess gränser har utvidgats österut
            och inkluderar Turkiet och, förmodligen, Ryssland. Vind- och solkraft
            har ersatt de fossila bränslena, och det dominerande språket är
            engelska. Euron är här för gott och utgör standardvalutan i hela
            Europa.
          </note>
          <note>
            Skrämmande? Lockande? Ja, detta kommer vi med all säkerhet att
            få samtala om många gånger den närmaste tiden och de närmaste
            åren.
          </note>
          <note>
            För oss kristdemokrater är det inte någon skrämmande tanke med
            en union som består av flera europeiska, självständiga stater
            som väljer ett fördjupat samarbete med viktiga värden som grund
            och utgångspunkt.
          </note>
          <note>
            Vi vill aktivt delta i EU:s fortsatta utveckling, inte minst
            därför att vi ser vad som hänt sedan EU bildades, särskilt de
            senaste 1520 åren. Östutvidgningen och det nya Lissabonfördraget
            visar att utvecklingen saknar motsvarighet i andra delar av världen.
            Ingen annanstans har länders ekonomi och lagstiftning frivilligt
            och med ömsesidighet som ledstjärna vävts samman som i Europa.
          </note>
          <note>
            I arbetet med att sprida demokratiska ideal och ge stöd till
            unga demokratier har unionen successivt utvidgats. Under 80-talet
            gällde det Grekland, Spanien och Portugal. Under inledningen av
            2000-talet gällde det länder som lidit under kommunistiskt förtryck.
            Nästa steg är integreringen av länder på Balkan som bara för några
            få år sedan var skådeplatser för de vidrigaste grymheter och krigshandlingar.
          </note>
          <note>
            Arbetet med att hitta gemensamma vägar in i framtiden med Turkiet
            är en spännande utmaning som kommer att skapa ny dialog och ny
            förståelse över religions- och kulturgränser. Jag är övertygad
            om att det kommer att berika oss alla och dessutom medverka till
            en tryggare och säkrare värld.
          </note>
          <note>
            Mångfalden i kulturella traditioner, språk, religioner och livsåskådningar
            kommer också i fortsättningen att vara en viktig del av en europeisk
            identitet. Det är en mångfald som hålls samman av det som i Lissabonfördragets
            inledning lyfts fram som en gemensam värdegrund.
          </note>
          <note>
            Unionen ska bygga på värdena respekt för människans värdighet,
            frihet, demokrati, jämlikhet, rättsstaten och respekt för de mänskliga
            rättigheterna, inklusive rättigheter för personer som tillhör
            minoriteter. Dessa värden ska vara gemensamma för medlemsstaterna
            i ett samhälle som kännetecknas av mångfald, icke-diskriminering,
            tolerans, rättvisa, solidaritet och principen om jämställdhet
            mellan kvinnor och män. Det var artikel 2 i Lissabonfördraget.
          </note>
          <note>
            Så sluts cirkeln, och en återkoppling sker till vad EU:s inspiratörer
            och grundare, däribland flera kristdemokrater, hade som utgångspunkt
            för sin vision och sitt mödosamma arbete att utforma en koalition
            av personer, folk och länder som var beredda att avstå något för
            att gemensamt uppnå det högre syftet aldrig mera krig i Europa,
            en fred och försoning som baserades på de universella värden som
            omnämns i bland annat inledningen av Lissabonfördraget.
          </note>
          <note>
            Med denna bas blir det ett tvingande måste för unionen nu och
            framöver att vara en tydlig och kraftfull röst för mänskliga rättigheter
            och framtida generationers möjligheter att leva ett fullvärdigt
            liv. Det gäller inte minst på områden där enskilda personer, familjer,
            kommuner, regioner och nationer inte på ett ändamålsenligt sätt
            själva kan möta utmaningarna.
          </note>
          <note>
            Att förhindra skadliga klimatförändringar, att kämpa mot den
            gränsöverskridande grova brottslighet och terrorism som inte ger
            ett vitten för människovärdet, att som kraftfull partner i världen
            arbeta för fred och respekt för mänskliga rättigheter, att vara
            ledande i arbetet med att upprätta och stödja demokrati och ge
            människor möjlighet att resa sig ur fattigdom och misär och att
            genom starka kunskaps- och forskningsmiljöer fortsätta på vägen
            som heter hållbar utveckling detta, fru talman, är några av de
            områden som vi kristdemokrater menar måste vara centrala för EU:s
            arbete de närmaste åren, områden som till stora delar finns tillgodosedda
            i kommissionens program och policy för det kommande året och som
            också avspeglar sig i de svenska prioriteringarna.
          </note>
          <note>
            (Applåder)
          </note>
          <note type="speaker">
            Anf. 6 LARS OHLY (v):
          </note>
          <note>
            Fru talman! Två frågor är mest aktuella när vi diskuterar Europeiska
            unionens utveckling just nu. Den ena har nämnts vid ett flertal
            tillfällen här, nämligen Lissabonfördraget. Den andra, hoten mot
            kollektivavtalen, lyser än så länge med sin frånvaro i debatten.
            Det är uppseendeväckande.
          </note>
          <note>
            Låt mig börja med Lissabonfördraget. Det är i princip samma fördrag
            som avvisades i folkomröstningar i Frankrike och Holland. Marginella
            förändringar har gjorts. Men nu vågar inte eliterna längre fråga
            folk. Folken riskerar att svara fel, som de gjorde i Frankrike
            och Holland.
          </note>
          <note>
            Lissabonfördraget innebär en överföring av makt i ett hundratal
            fall. Asyl- och flyktingpolitiken blir överstatlig. Vi som värnar
            en generös och human flyktingpolitik har all anledning att se
            med oerhörd oro på det. EU tar flera steg mot att bli en militär
            allians, vilket försvarades av EU-ministern. Medlemsländerna ska
            åläggas att upprusta, och i framtiden kan man skönja en EU-armé.
          </note>
          <note>
            Utvecklingen i EU är den att vi i grunden har en union som är
            marknadsstyrd. Ett vårddirektiv som hotar vår gemensamma sjukvårdsfinansiering
            håller på att utarbetas. Allmännyttan, public service, presstödet
            och Apoteket är områden som är hotade av det extremt dogmatiska
            marknadstänkandet inom Europeiska unionen. Trots löftena om att
            den svenska alkoholpolitiken inte skulle påverkas vid ett EU-inträde
            har vi nu europeiska införselregler, alkoholreklam och Internethandel
            med alkohol som har urholkat den. Konflikträtt och strejkrätt
            är inte längre en nationell fråga.
          </note>
          <note>
            EG-domstolens domar står över nationell lagstiftning och till
            och med över grundlagen. Det är något att tänka på för dem som
            förespråkar liknande politiska domstolar i Sverige. Det finns
            inga värdeneutrala eller objektiva domare. Det finns politiska
            domstolar som inte kan avsättas i allmänna val.
          </note>
          <note>
            När EU-parlamentet röstade om konflikträtten skulle vara en nationell
            angelägenhet röstade samtliga företrädare för de borgerliga partierna
            utom Lars Wohlin från Kristdemokraterna emot det förslaget. Så
            gjorde också merparten av de europeiska socialdemokraterna. Det
            är uppseendeväckande.
          </note>
          <note>
            Vaxholmsdomen domen i Byggnads konflikt med ett lettiskt företag
            i Vaxholm hotar den svenska kollektivavtalsmodellen. Marknaden
            går före löntagarnas intressen i Europeiska unionen. Sverige har
            i Vaxholmskonflikten hävdat att skyddet för arbetstagares rättigheter
            bör kunna utgöra undantag från den fria rörligheten för tjänster
            i EU, men EG-domstolen har klargjort att det är förbjudet.
          </note>
          <note>
            EU bestämmer alltså över stridsrätten och underkastar den EU:s
            konkurrensregler. Visserligen erkänns stridsrätten som en grundläggande
            princip, men den fria rörligheten är överordnad.
          </note>
          <note>
            Ursprungslandsprincipen i tjänstedirektivet återinförs, det vill
            säga att de regler som gäller i det land där man har huvudkontor
            också ska gälla för arbetstagare i ett annat land. Det öppnar
            naturligtvis för en social dumpning, och lönerna riskerar att
            pressas ned. EU kör helt enkelt över den decentraliserade, flexibla
            svenska kollektivavtalsmodellen. Det är resultatet av domen i
            EG-domstolen.
          </note>
          <note>
            Det här har olika experter uttalat sig om, till exempel Ronnie
            Eklund som är professor i civilrätt och arbetsrätt vid Stockholms
            universitet. Han säger: Nu blir det fritt fram för social dumpning.
            Det kommer att erbjudas två olika lönenivåer för samma typ av
            arbeten när det kommer hit ett utländskt företag som inte omfattas
            av de villkor som gäller i Sverige. Vi kommer att få två olika
            lönenivåer i de branscher där den här typen av arbete förekommer.
          </note>
          <note>
            Det är en rimlig slutsats, och det är naturligtvis en förfärande
            slutsats. Så har inte andra politiska partier tyckt tidigare.
            Socialdemokraterna och de borgerliga partierna var inför medlemskapsförhandlingarna
            tydliga med att den svenska kollektivavtalsmodellen skulle gälla.
            Då krävde man att svenska kollektivavtal ska gälla för allt arbete
            som utförs i Sverige både för svenska arbetare och för utländska
            arbetare som tillfälligt arbetar i Sverige.
          </note>
          <note>
            Man lade till en deklaration till anslutningsfördraget som man
            menade gav garantier för kollektivavtalens ställning. Den var
            inte värd bläcket som användes eller papperet som den skrevs på.
            Det var en deklaration utan någon som helst juridisk giltighet.
          </note>
          <note>
            Nu säger man att vi måste ändra svensk lagstiftning och utstationeringsdirektivet.
            Men då har man helt missat att EG-domstolen fortfarande är överställd
            svensk lagstiftning. Svenskt Näringsliv kan när som helt driva
            ett nytt fall inför EG-domstolen som kommer att döma efter EU:s
            fördrag och inte efter svensk lagstiftning eller utstationeringslagen.
          </note>
          <note>
            Det här är naturligtvis en skräck för oss som vill ha rättvisa
            och rimliga villkor på arbetsmarknaden. Därför kräver Vänsterpartiet
            ett undantag från Lissabonfördraget som garanterar kollektivavtalens
            ställning och konflikträtten. Det ska vara ett undantag som innebär
            att konflikträtten är överordnad den fria rörligheten och marknadsdogmatismen.
          </note>
          <note>
            Ett sådant undantag skulle fogas till de övriga ca 40 undantag
            som finns och är därför ingenting unikt. Det kräver att denna
            riksdag inte godkänner Lissabonfördraget förrän ett sådant undantag
            har gjorts. Vi kräver självklart också en folkomröstning och Lissabonfördraget.
            Våga fråga folket!
          </note>
          <note type="speaker">
            Anf. 7 ULF HOLM (mp):
          </note>
          <note>
            Fru talman! Det är många vackra ord i denna EU-debatt om EU:s
            förträfflighet. Jag tror däremot att allt kanske inte är så förträffligt
            med EU. Man målar upp en bild av att allting är perfekt i EU.
            Det är inte den verklighet som många människor känner med EU-besluten
            när de ska påverka en i vardagen.
          </note>
          <note>
            Jag är glad och stolt över Miljöpartiets motstånd mot EU:s centralisering
            och EU-makt. Det tror jag har spelat en avgörande roll för en
            mer sansad debatt i Sverige om vart EU är på väg. Man behöver
            alltid olika åsikter som vägs mot varandra för att se en helhet.
          </note>
          <note>
            Jag är däremot besviken på att många ja-anhängare inte vill lyssna
            på det. Går man igenom och tittar på hur EU:s utveckling har varit
            har Miljöpartiet tyvärr fått rätt på ganska många punkter.
          </note>
          <note>
            Vi kan se att svenska ministrar inte vågar ta någon strid och
            lyfta upp frågorna därför att de är rädda att vi kanske blir stämplade.
            Den saken har aktivt missgynnat svenska intressen i Bryssel.
          </note>
          <note>
            Häromveckan kom rapporten från EU:s revisionsrätt om att fiskepolitiken
            är en katastrof. Det är en fullständig katastrof därför att det
            inte finns någon kontroll och inte någon som ordentligt har tagit
            debatten om kvoterna.
          </note>
          <note>
            Svenska Miljöpartiet har varit tydligt och sagt att kvoterna
            måste ned och att vi måste göra mer aktiva saker. Men ministrarna
            har inte vågat ta den striden. Det har varit förödande.
          </note>
          <note>
            Jag hoppas på en tillnyktring i debatten. Moderaterna har presenterat
            sitt Europavalsprogram. Det är mer kritiskt än tidigare. Det är
            bra.
          </note>
          <note>
            Vi hör nu att Socialdemokraterna också anlägger en något mer
            kritisk hållning till EU när det gäller enskilda saker. Om det
            är en omsvängning eller bara beror på att s är i opposition återstår
            att se. Men jag tror att det är viktigt.
          </note>
          <note>
            Det är också viktigt att Miljöpartiet är den blåslampa i EU-frågorna
            som vi har varit och kommer att fortsätta att vara.
          </note>
          <note>
            Jag ska göra EU-ministern och några andra här i salen besvikna.
            Miljöpartiet kommer inte att sätta sig vid EU:s altare och tro
            att allt med EU är bra och att vi inte får driva några saker i
            EU. Det kommer inte att ske.
          </note>
          <note>
            Vi är och kommer att vara mycket tydliga och fortsatt vara motståndare
            till mer makt i EU. Vi kommer att vara emot en fortsatt militarisering
            och de högre gränserna mot andra länder där människor som är i
            behov av stöd och hjälp stängs ute. Det motståndet kommer inte
            att försvinna.
          </note>
          <note>
            Däremot har vi, som alla partier borde ha, en livlig debatt internt
            om EU:s vägval. Vart är EU på väg? Jag hade önskat att andra partier
            hade lika livliga debatter som vi har. Jag tror att det är nyttigt
            när man för fram flera åsikter.
          </note>
          <note>
            Cecilia Malmström och regeringen säger att man ska tillhöra kärnan
            i EU och vara aktiva medlemmar i EU. Det har vi inte sett mycket
            av hittills. Tvärtom präglas de första 18 månaderna av borgerlig
            regering av undfallenhet och tystnad i EU-frågorna inte bara i
            Sverige utan också i EU, där det är oroväckande tyst om EU-frågorna.
          </note>
          <note>
            Regeringen vill uppenbarligen inte diskutera EU-frågor med svenska
            folket. Det är synd. Miljöpartiet vill det. Vi vill gärna ha en
            dialog med svenska folket om vilken utveckling EU bör ha framöver.
          </note>
          <note>
            Fru talman! Den största förändring på länge som EU står inför
            och som kommer att prägla debatten under några år framöver gäller
            Lissabonfördraget. Det är den tidigare EU-konstitutionen som blev
            nedröstad i Holland och Frankrike.
          </note>
          <note>
            Inte på en enda punkt försökte den svenska regeringen göra denna
            konstitution bättre. Man var mer intresserad av att få en klapp
            på axeln av Angela Merkel för att inte förstöra diskussionerna
            om Lissabonfördraget. Det är sveket.
          </note>
          <note>
            Man har inte på någon punkt lyssnat på den kritik som väljarna
            hade i Holland och Frankrike, eller den kritik som finns i Sverige,
            mot det Lissabonfördrag som bygger på gamla värderingar i stället
            för att se på de nya förändringarna.
          </note>
          <note>
            EU kan inte blunda för de vetenskapliga rapporterna från FN om
            klimatförändringarna. Man gjorde det när det gällde Lissabonfördraget.
            Man tog inte intryck av någonting av de nya utmaningarna, utan
            man var fast besluten att få igenom det gamla förslaget.
          </note>
          <note>
            Det är en stor besvikelse, och ett stort misstag som Sverige
            har begått.
          </note>
          <note>
            Bläcket på Lissabonfördraget hinner knappt torka förrän EU-ledarna
            sätter sig på flyget upp till Bryssel från Lissabon för att besluta
            sig för att tillsätta en reflexionsgrupp som ska blicka framåt,
            1020 år, för att se vad EU ska hålla på med. Man har knappt hunnit
            skriva under fördraget förrän en ny grupp ska tillsättas för att
            diskutera vad vi nu ska hitta på med tillägget att det inte får
            förändra någonting i EU:s budget. Men snälla nån om man ska förändra
            EU:s framtid måste man gå in i budgetprocessen och titta på vad
            det är man kan förändra! Det är någonting som Sverige måste vara
            mycket aktiva i framöver.
          </note>
          <note type="speaker">
            Anf. 8 Statsrådet CECILIA MALMSTRÖM (fp):
          </note>
          <note>
            Fru talman! Jag får det inte riktigt att gå ihop. Socialdemokraterna
            kritiserar regeringen å ena sidan för att vi är alltför svepande
            och å andra sidan för att jag inte tar upp en massa specifika
            frågor. Dessutom kritiseras vi för att pillra i en massa detaljer
            och inte leva upp till mottot vassare och smalare. Det går inte
            ihop för mig.
          </note>
          <note>
            Det vi talar om och driver är att det är de gränsöverskridande
            frågorna som EU ska syssla med. Det är det medborgarna vill att
            EU ska göra, och det är där vi har störst möjlighet att få ett
            europeiskt mervärde. EU ska ta sitt ansvar i världen för klimat-
            och miljöfrågorna. Vi ska kunna rädda och utveckla Östersjön.
            Vi ska ta itu med den gränsöverskridande brottsligheten. Vi ska
            skapa jobb och tillväxt. Ett jobb är nyckeln till det sociala
            Europa.
          </note>
          <note>
            Det här är våra prioriteringar. Vi vill att den nya budget som
            vi nu arbetar med också ska avspegla detta. Det finns en massa
            viktiga frågor som man kan diskutera i Europa. Många av dem diskuteras
            också. Men det är inte säkert att allt ska motsvaras av gemensamma
            direktiv och gemensamma budgetposter.
          </note>
          <note>
            Naturligtvis är inte allt bra i Europa eller EU absolut inte!
            Jag känner inte till någon från regeringen som sitter vid det
            där EU-altaret, som jag aldrig har sett. Det vi gör är att aktivt
            arbeta för att vara en EU-spelare som Europa lyssnar på. Det är
            så man påverkar, det är så man vinner respekt, det är så man bildar
            allianser och det är så man får gehör för sina förslag.
          </note>
          <note>
            Jag tror inte att vare sig Miljöpartiet, Vänsterpartiet eller
            Socialdemokraterna kan hitta någon i Bryssel som säger att Sverige
            är en passiv EU-medlem, för det är inte sant. Vi är otroligt aktiva.
            Jag förstår att det är en stor kontrast mot hur det var förut,
            men det är så. Det ger avtryck i Europa. Vi driver de frågor som
            jag har nämnt Östersjön, utvidgningen, klimat- och miljöfrågorna
            och frihandeln. Jag kunde ha nämnt fler. Öppenhet och bättre kontroll
            driver vi också. Det handlar också om förstärkt krishantering,
            samordnat bistånd, legal arbetskraftsinvandring, brottsoffers
            situation och så vidare.
          </note>
          <note>
            Vad gäller Lissabonfördraget är det ganska små förändringar gentemot
            det förra konstitutionella fördraget visst är det så, Lars Ohly.
            Det är en del förenklingar och en del tillägg, men på det stora
            hela är det likt förutom att det inte är en konstitution utan
            ett traditionellt tilläggsfördrag.
          </note>
          <note>
            Jag menar att det är det bästa fördrag vi hittills har haft i
            Europeiska unionen. Det är inte perfekt på något sätt, men det
            bidrar ändå till ökad effektivitet, ökad demokrati och ökad öppenhet
            i den europeiska unionen. Det sätter fokus på medborgarna på ett
            sätt som inte har gjorts tidigare.
          </note>
          <note>
            Vi kan naturligtvis diskutera detta. Jag betvivlar i och för
            sig att Lars Ohly skulle rösta ja till Lissabonfördraget om vi
            nu fick ett sådant här undantag. Men jag tycker att det är tråkigt
            och felaktigt att hålla Lissabonfördraget som gisslan för Laval-
            och Vaxholmsfrågan.
          </note>
          <note>
            Det handlar inte om att grunderna i den svenska modellen, som
            är en stark roll för arbetsmarknadens parter och en grundlagsfäst
            rätt till kollektivavtal och stridsåtgärder, ifrågasätts av domstolen
            i sig. Det vi ska diskutera är hur andra delar av lagstiftningen
            ser ut och hur den kan anpassas till en globaliserad värld, utstationeringslagen
            och lex Britannia. Detta arbete pågår nu i en arbetsgrupp. Jag
            får rapporter om att det sker i en mycket konstruktiv och öppen
            anda. Både fackföreningar och arbetsgivare berömmer diskussionen.
          </note>
          <note>
            Det nya Lissabonfördraget innehåller dessutom förstärkta rättigheter.
            Det är det Nicefördrag som vi har i dag som EG-domstolen har dömt.
            De nya reglerna är rättsligt bindande och stärker de rättigheter
            som arbetstagarna har på den europeiska arbetsmarknaden.
          </note>
          <note>
            Därför tycker jag att detta var tråkigt. Jag hoppas att det inte
            är Socialdemokraternas åsikt att man ska hålla Lissabonfördraget
            som gisslan för en dom där det redan pågår en helt annan process.
            De här sakerna har faktiskt inte med varandra att göra.
          </note>
          <note type="speaker">
            Anf. 9 SUSANNE EBERSTEIN (s):
          </note>
          <note>
            Fru talman! Det finns mycket positivt som har hänt under de 13
            år som Sverige har varit medlem i Europeiska unionen. Det är under
            den borgerliga regeringens korta tid vid makten som man nu har
            kunnat skörda många frukter av allt det tidigare arbetet. Jag
            är övertygad om att EU-ministern också förstår detta.
          </note>
          <note>
            När jag pratar om spets och inte de stora orden menar jag just
            arbetet inför ordförandeskapet. Det är där vi ska se till att
            Sverige är en spjutspets för Europa och EU. Man kan också säga
            att smalare och vassare inte är stora, fluffiga ord om alla möjliga
            saker som kan täckas in i detta ordförandeskap utan just punkter
            som går att utvärdera.
          </note>
          <note>
            Opinionsmätningarna visar att svenska medborgare nu har en mer
            positiv inställning till medlemskapet än tidigare. Men vi kan
            inte blunda för att många fortfarande är negativa. Vi har dem
            även här i salen. Jag brukar kalla dessa negativa för motvilliga
            EU-medborgare. De vill egentligen inte att vi ska gå ur EU, men
            de ser inga fördelar utan bara nackdelar. Det handlar om allt
            möjligt införselkvoter för alkohol, momsnivåer, EG-domstolens
            dom i Vaxholmsmålet, presstödet och allmännyttan.
          </note>
          <note>
            Jag vill dock påminna om att när det gäller allmännyttan, presstödet
            och Apoteket är det den borgerliga högerregeringen som bryter
            ned det hela. Men det passar ju bra att skylla på EU. Apoteket
            klarade sig bra i EU-domstolen; det är först nu man bryter sönder
            det.
          </note>
          <note>
            Kanske beror den negativa inställningen på att vi har varit dåliga
            på att låta Sveriges röst höras, när vi nu tänker på att många
            människor är negativa i Sverige. Det gäller både den förra och
            den nuvarande regeringen. Vi socialdemokrater borde tydligare
            ha uttalat vårt missnöje med införselkvoterna till exempel. Vi
            borde ha kämpat hårdare för att få undantag. Men det är lätt att
            vara efterklok.
          </note>
          <note>
            Sverige skulle vinna mycket på att skärpa vårt sätt att arbeta
            inom EU; det är jag övertygad om. Vi ska inte vara så artiga som
            justitieministern var när hon inte ville stoppa Liechtensteins
            inträde i Schengen. Vi ska inte bara lyssna och lyda, utan vi
            ska ha väl underbyggda fakta och argument bakom våra krav. Vi
            ska höja vår röst mot larviga regler. Vi måste tydligare visa
            att vi kämpar mot korruption och slöseri. Vi ska också oftare
            påminna om att vi är stora nettobetalare och inte någon liten
            randstat i norr.
          </note>
          <note>
            Någonting som är fullkomligt idiotiskt är att Brysselparlamentet
            flyttar till Strasbourg var femte vecka. Det finns ingen människa
            i Sverige som tycker att detta är vettigt på något sätt. Vi måste
            arbeta för att sätta stopp för flyttcirkusen. Det kostar inte
            bara ofantligt mycket pengar, utan det är också förödande för
            miljön med alla koldioxidutsläpp från transporterna. När nu alla
            talar om miljön även om man ibland känner att det är en läpparnas
            bekännelse skulle man kunna lyfta upp den här frågan igen. Gör
            det, EU-ministern! Under sin tid som EU-parlamentariker drev EU-ministern
            denna fråga ivrigt. Vi hoppas att hon är beredd att göra det nu
            också. Jag tror att det också skulle vara ett sätt att få människor
            i Sverige att bli positivare.
          </note>
          <note>
            Men vi ska inte bara stirra oss blinda på larviga regler. Som
            jag sade i mitt första inlägg är EU för oss socialdemokrater i
            grunden en kraft för fred och demokrati. Det är en bra och viktig
            kraft som är värd att kämpa för.
          </note>
          <note type="speaker">
            Anf. 10 ANNA KINBERG BATRA (m):
          </note>
          <note>
            Fru talman! Jag tar med mig pralinerna, Ulf Holm, för inte blev
            jag så mycket klokare av ditt inlägg. Det lät ju likadant som
            vanligt: Visst ska vi samarbeta för klimatet och för klimathoten.
            EU, eller åtminstone det internationella samarbetet, kanske till
            och med borde bli ännu starkare i det.
          </note>
          <note>
            Men Ulf Holm svarade inte på frågan om ifall han inte längre
            vill gå ur det samarbete som vi har. Jag hörde i alla fall inte
            något tydligt svar. Det finns ju ett världsunikt och välfungerande
            verktyg för den typ av internationellt samarbete som du efterlyser,
            nämligen EU. Välkommen in i vårt arbete för att förändra inifrån
            EU! Jag behåller pralinasken och hoppas få tillfälle att lämna
            över den under debattens gång. Vi får se hur det blir med den
            saken.
          </note>
          <note>
            Först vill jag återkomma till konkurrenskraften, ekonomin och
            jobben. Det blir också ett huvudnummer på vårtoppmötet dit både
            Europaministern, statsministern och några till ska åka nästa vecka.
          </note>
          <note>
            Nu tänkte jag inte titta ned i vattnet utan ut i världen. Jag
            är ingift i en indisk familj. Varje gång jag har varit i Indien
            många andra ledamöter har ju också varit där blir jag lika stressad
            när jag kommer hem.
          </note>
          <note>
            Indien har en halv miljard invånare under 25. De kommer att leva
            längre, må bättre och bli rikare och mer välutbildade än någon
            generation före dem i modern tid. Kanske vill de också öppna sig
            mot världen utanför. Kanske vill de komma hit. Ska vi vara rädda
            då? Nej!
          </note>
          <note>
            Hittills har Indien haft ungefär 1 procent av världshandeln,
            alltså ungefär lika mycket som vi, eller lite mindre enligt vissa
            mätningar. Man har bara påbörjat utbytet med oss. Jag tycker att
            vi ska bejaka det. Detta är viktigt att slå fast.
          </note>
          <note>
            Det är viktigt att vi behåller den tradition som vi har, bland
            annat i den här kammaren. Vi sju partier, eller åtminstone fem
            är rätt stolta över att det svenska välståndet byggdes på handel
            med och öppenhet inför omvärlden. Den riktningen vill jag fortsätta
            i. Här ska vi inte hota och skrämmas bara för att första maj närmar
            sig, utan vi måste berätta om och stå upp för att utbyte med världen
            är viktigt och bra.
          </note>
          <note>
            I går presenterade SNS och Institutet för europapolitiska studier
            en studie som heter Europa i en globaliserad värld . Jag har den
            på engelska här. Lars Calmfors har lett gruppen. Studien visar
            hur ökad globalisering inte är ett hot utan tvärtom ganska bra
            för att skapa fler jobb. Det skapar möjligheter för fler starka
            växande företag och fler svenska jobb. Det ska vi bejaka, inte
            hota med och skrämmas för att plocka billiga poänger inför första
            maj. Om man gör det för mycket, s och v, ger man faktiskt spelrum
            för dunklare krafter som inte gillar EU och som inte heller gillar
            öppenhet och utlänningar.
          </note>
          <note>
            Ta ansvar för öppenheten! Den har vi anledning att vara stolta
            över.
          </note>
          <note>
            Jag vill återkomma till budgeten lite kort. Här i riksdagen finns
            och det vet Europaministern, men jag vill säga det tydligt ett
            väldigt brett stöd. Vi brukar nästan alltid vara sju partier,
            både i miljö- och jordbruksutskottet och i EU-nämnden snart också
            i finansutskottet som är för att minska jordbruksstödet, avskaffa
            exportsubventionerna och se över struktur- och sammanhållningsmedel
            så att de faktiskt går till dem som är fattigast och behöver det
            mest. Det ska inte vara som i dag, när 60 procent av medlen går
            till de länder som är rikast, relativt sett.
          </note>
          <note>
            Jag är medveten om att vi inte kan revolutionera hela EU-budgeten
            på ett år eller två, men inriktningen måste vara tydlig för att
            svensk påverkan ska ge resultat. Precis som ministern sade behöver
            inte allt som är viktigt kosta pengar. Vi prioriterar både klimat
            och forskning och lite till, och det kan till och med skapa nya
            intäkter eller inte kosta något alls eftersom lagstiftning är
            medlet. Det viktiga är att vi använder EU för att påverka i den
            riktning vi vill.
          </note>
          <note>
            Till sist, Lars Ohly med flera: Om man skulle tro på all nej-propaganda
            som vi har hört sedan 1994 och framåt skulle man bli alldeles
            mörkrädd, och EU skulle se helt annorlunda ut, för propagandan
            har alltid varit överdriven. EU är varken mer eller mindre än
            en beslutsnivå som vi kan använda för att påverka. Nu har vi i
            majoritetspartierna och även Socialdemokraterna berättat hur vi
            vill använda EU. Men vad vill ni, särskilt ni som inte alls vill
            vara med?
          </note>
          <note type="speaker">
            Anf. 11 STAFFAN DANIELSSON (c):
          </note>
          <note>
            Fru talman! Jag skulle vilja ställa en liten fråga till Miljöpartiet,
            eller delar av det, som här representeras av Ulf Holm, liksom
            till Lars Ohly, som likt ståndaktiga tennsoldater alltid vill
            lämna EU och därmed lösa de flesta av Sveriges och världens problem.
          </note>
          <note>
            EU växer och spelar en oerhört betydelsefull roll för Europas
            utveckling och tillväxt. EU är det kraftfulla instrument som främst
            tryggar fred och demokrati i Europa. EU:s växande drivkraft och
            betydelse i klimat- och miljöfrågorna i Europa och inte minst
            globalt kan knappast överskattas.
          </note>
          <note>
            Genom Sveriges medlemskap i EU kan vi fullt ut använda denna
            plattform för att driva på. Vårt inflytande är betydligt större
            än vår storlek. Nästan alla gröna partier i Europa ser också EU:s
            oerhörda betydelse på miljöområdet och vill ha ett starkt och
            fungerande EU-samarbete. Ändå vill fortfarande i denna tid, 2008,
            Miljöpartiet och Vänsterpartiet att EU-samarbetet väl helst ska
            upplösas och byggas upp på nytt precis så som ni skulle vilja
            se det. I varje fall ska Sverige uttåga ur detta samarbete. Tänker
            ni inte lite fel ändå?
          </note>
          <note>
            Låt oss anta att ni faktiskt lyckas mycket hypotetiskt att få
            EU-samarbetet att upplösas och att Europas länder efter våldsamma
            konvulsioner så småningom börjar samarbeta på precis det sätt
            som ni vill. Det blir kanske framåt 2090-talet eller så, och det
            kommer självfallet att kosta massor av energi och turbulens under
            resans gång.
          </note>
          <note>
            Min fråga är då: Vad händer i så fall med EU:s drivkraft i klimat-
            och miljöfrågorna under denna långa tidsperiod? Rimligen riskerar
            detta att påverkas mycket negativt. Det skulle vara djupt allvarligt
            eftersom dessa frågor kräver krafttag nu. Om 50 eller 100 år,
            Lars Ohly och Ulf Holm, kan det vara för sent. Jag tycker faktiskt
            att ni spelar rysk roulett med Europas kraftinsatser på miljö-
            och klimatområdet när ni vill försvaga EU och kräver ett svenskt
            utträde. Är det inte dags att tänka om och tänka nytt, precis
            som Maria Wetterstrand och Peter Eriksson faktiskt gör?
          </note>
          <note>
            Nu vet jag att Lars Ohlys eller Ulf Holms styrka väl inte är
            att komma upp ur gamla invanda hjulspår, men borde inte omsorgen
            om miljön göra det värt ett försök?
          </note>
          <note>
            Fru talman! För oss i Centerpartiet är EU mer än en betydelsefull
            kraft på den globala arenan. Det är mer än en viktig arena för
            politiska beslut. EU är en symbol för öppenhet öppenhet mellan
            länder och människor, öppna gränser som möjliggör kunskapsutbyte,
            utveckling, bättre välfärd och ekonomisk tillväxt. Det är en öppenhet
            som får individer, företag och regioner att växa sig starkare
            och mer livskraftiga. Vi tror på en än friare handel, på ekonomier
            som i allt högre grad flätas samman och på en genuint gemensam
            inre marknad för varor, tjänster, kapital och människor.
          </note>
          <note>
            Som ett led i denna strävan vill Centerpartiet lansera Stockholmsstrategin
            under det svenska ordförandeskapet som en uppföljare till Lissabonstrategin
            för konkurrenskraft och jobb. Stockholmsstrategin bör höja ribban
            jämfört med dagens ambitionsnivå och innehålla såväl satsningar
            för att fullfölja arbetet med den inre marknaden som tillväxtskapande
            och konkurrensfrämjande reformer.
          </note>
          <note type="speaker">
            Anf. 12 SVEN GUNNAR PERSSON (kd):
          </note>
          <note>
            Fru talman! Ulf Holm hade i andanom sett ett EU-altare som människor
            fylkades omkring. Om det verkligen hade funnits ett EU-altare
            skulle det nog ha varit ganska tomt där. Han lovade att aldrig
            komma dit. Det är väl gott och väl. Jag tror inte att någon annan
            går dit heller. Det finns en kritisk hållning hos alla, även hos
            oss som tycker att EU är jättebra. Saker är inte perfekta. Saker
            behöver förändras. Vi kristdemokrater har ingen svårighet att
            sida upp och sida ned rada upp sådant som vi vill förändra och
            förbättra. Det är därför vi är med.
          </note>
          <note>
            Det är därför en kommunpolitiker engagerar sig han vill se förbättringar
            och förändringar och så är det i landstinget och här i riksdagen
            också. Så gör vi också i EU. Vi tror och är övertygade om att
            EU-samarbetet är den enda eller en av de få möjligheterna att
            ta itu med de utmaningar vi inte klarar av att lösa på vare sig
            det personliga planet, i familjen, regionalt eller ens nationellt.
          </note>
          <note>
            Självklart behöver EU:s fiskeripolitik ses över och förändras
            i grunden. Det gäller också den absurda kampen mot snus medan
            annan tobak liksom alkohol får flöda fritt genom EU. Det är också
            omöjligt att förklara för människor. EU lägger sig i skatter och
            arbetsgivaravgifter på ett sätt som försvårar vårt arbete. Man
            får inte till stånd transportlösningar som för över tungt gods
            från lastbil till järnväg. Man har ett kluvet och konstigt förhållningssätt
            till prostitution som minskar kraften i kampen mot människohandel.
            Det är naturligtvis sådant som måste förändras, och sådant kan
            vi förändra om vi är med och vill påverka.
          </note>
          <note>
            Jag hade möjlighet att vara med i den svenska delegationen vid
            klimatkonferensen på Bali. Där fick jag se på nära håll jag satt
            med i delegationsmöten och så hur ett bra EU-ledarskap fungerar,
            hur man är i fronten när det gäller klimatförhandlingarna, hur
            man trycker på stormakterna och hur man i förberedande möten gemensamt
            ger och tar och diskuterar i en oerhört öppen och dynamisk atmosfär
            för att sedan tillsammans gå ut och föra diskussionen framåt.
          </note>
          <note>
            Det här kommer EU att fortsätta med, och här har Sverige oerhört
            viktiga bidrag att ge, inte minst när det gäller att ytterligare
            förstärka de krafter inom EU som vill att man ska ha en högre
            målsättning och som vill att man ska lösa sådana saker som måste
            lösas för att vi ska nå dit, till exempel transportfrågorna.
          </note>
          <note>
            Jag ser fram emot arbetet med att ta fram en Östersjöstrategi.
            Sverige kommer att vara pådrivande, och det kommer att vara en
            mycket viktig fråga i samband med det svenska ordförandeskapet.
          </note>
          <note>
            Det är ett gemensamt ansvar. Åtta av nio länder runt Östersjön
            tillhör EU. Men för att det också ska vara möjligt måste vi parallellt
            försöka påverka och förändra fiskeripolitiken, så att den står
            i bättre överensstämmelse med vetenskap och allmänhetens uppfattning.
          </note>
          <note>
            När det gäller brottsligheten är EU en av de få instanser som
            verkligen kan komma till rätta med den högspecialiserade brottslighet
            som rör sig tvärs över gränserna med vapen, droger och människohandel.
            Här kan vi göra skillnad när vi gör det tillsammans därför att
            vi måste vara lika högspecialiserade och ligga i fronten och vara
            före.
          </note>
          <note>
            Jag får återkomma till fördraget i mitt sista inlägg.
          </note>
          <note type="speaker">
            Anf. 13 LARS OHLY (v):
          </note>
          <note>
            Fru talman! Den här debatten tar ju en lite överraskande vändning.
            Här har vi nämligen fem partier, Socialdemokraterna och de fyra
            borgerliga, som uppenbarligen sitter fast i en gammal ja-och-nej-debatt.
            Ni pratar om fred och demokrati. Ni pratar om öppenhet och allt
            det där som var argumenten för att vi en gång skulle gå med. Jag
            kanske ska upplysa er om att ni vann folkomröstningen 1994. Vi
            är med.
          </note>
          <note>
            Nu är det dags att diskutera det EU som finns och vilka hot som
            detta EU ställer oss inför, och det oavsett om det gäller Apoteket,
            presstödet, public service, allmännyttan eller alkoholpolitiken.
            Det är mycket konkreta och uppenbara hot mot en svensk politik
            som vi har haft stor samstämmighet kring tidigare och som en stor
            majoritet har tyckt varit den riktiga för Sverige.
          </note>
          <note>
            Men där är ni tysta. Ni fortsätter att prata om demokrati och
            fred. Javisst, men vad vill ni göra mot de hot som den svenska
            modellen står inför? Och vad vill ni göra för att garantera kollektivavtalen
            och konflikträtten? Vad har ni för lösning i fråga om det hot
            som konflikträtten nu är ställd inför, efter EG-domstolens dom?
          </note>
          <note>
            Då kan man säga som Cecilia Malmström: Ja, det där ordnar vi
            själva. Det finns en stor samstämmighet kring det.
          </note>
          <note>
            Det gör det väl inte?
          </note>
          <note>
            John Monks som är generalsekreterare i Europafacket säger så
            här:
          </note>
          <note>
            Domens effekter är enorma. Den skapar otrygghet för hela arbetarrörelsen.
            Vaxholmsdomen sätter stopp för likabehandling för arbetstagare.
            Strejkrätten som konstitutionell rättighet är i fara. Strejkrätten
            är visserligen en erkänd grundläggande rättighet i EU men inte
            lika grundläggande som marknadens frihet. Vaxholmsdomen ger företagen
            rätt att socialt dumpa löner och anställningsvillkor.
          </note>
          <note>
            Hans slutsats är att man måste få en särskild klausul där stridsrätten
            exkluderas från EU:s inremarknadsregler.
          </note>
          <note>
            Jonas Malmberg, professor i arbetsrätt vid Uppsala universitet,
            säger:
          </note>
          <note>
            Det går inte längre att kräva lika behandling för utländska arbetare
            som är verksamma i Sverige. Man gör, från domstolen, inte den
            bedömningen.
          </note>
          <note>
            Birgitta Nyström, som är professor i civilrätt vid Lunds universitet,
            säger:
          </note>
          <note>
            Nu är det företagens fria rörlighet som gäller, inte det man
            brukar kalla det sociala Europa.
          </note>
          <note>
            Det här är verkligheten. Det är det hot vi står inför med EG-domstolens
            dom som så uppenbart står i strid med den nordiska kollektivavtalsmodellen
            och med den nationella konflikträtten. Då räcker det inte med
            ändringar i svensk lagstiftning, Cecilia Malmström. EU-lag står
            över nationell lag. Vi kan få nya Vaxholmsfall. Svenskt näringsliv
            kan driva nya frågor till avgörande i EG-domstolen. Det finns
            inga garantier så länge vi bara har ändrat i nationell lagstiftning.
          </note>
          <note>
            Då kan man fråga sig: Är konflikträtten en nationell angelägenhet?
            Eller är det kanske så att ni egentligen inte tycker det? Era
            företrädare i EU-parlamentet röstade ju emot när det var omröstning
            häromveckan i fråga om konflikträtten skulle ses som en nationell
            angelägenhet eller inte. Era företrädare i EU-parlamentet anser
            inte att konflikträtten är en nationell angelägenhet. Merparten
            av europeiska socialdemokrater anser inte heller det. Det är naturligtvis
            skrämmande, men då måste vi ta hänsyn till det och kräva ett undantag
            för den nordiska kollektivavtalsmodellen i Lissabonfördraget.
          </note>
          <note>
            Det är tråkigt att hålla Lissabonfördraget som gisslan för kollektivavtalen,
            säger Cecilia Malmström. Ja, men det är ju nu vi har möjligheter
            att påverka. Det är nu det finns en elit i Europa som till varje
            pris vill få igenom Lissabonfördraget och som säkert också är
            beredd att gå med på undantag för den modell som så framgångsrikt
            har praktiserats i Sverige. Därför kräver vi ett sådant undantag
            innan Lissabonfördraget antas. Vi kräver självklart också en folkomröstning
            om detta fördrag. Våga fråga folket, Cecilia Malmström!
          </note>
          <note type="speaker">
            Anf. 14 ULF HOLM (mp):
          </note>
          <note>
            Fru talman! Jag kan först säga att jag är omutbar. Jag formar
            min politiska uppfattning utifrån den gröna ideologin och de debatter
            vi har internt i partiet och utifrån den verklighet som finns.
            Jag är inte ute efter Moderaternas praliner. Det är ganska viktigt
            att veta detta, så att det inte blir några missförstånd.
          </note>
          <note>
            Jag tycker att det är viktigt att vi utgår från den verklighet
            som finns i dag där håller jag med Lars Ohly. Vi pratar inte om
            ja eller nej till EU just i dag. Vi pratar om det EU som finns
            här. Och just nu finns det en viktig fråga på bordet. Det är Lissabonfördraget.
          </note>
          <note>
            Lissabonfördraget ger EU en EU-president och en utrikesminister.
            Små stater får mindre inflytande i ministerrådet. Vi har inte
            rätt till en egen EU-kommissionär, och vi får överstatliga beslut
            på straffrättsligt och polisiärt område.
          </note>
          <note>
            Det är de förändringar som är på gång. Vi säger klart och tydligt:
            Vi vill ha en folkomröstning om detta. Hela syftet med Lissabonprocessen
            var ju att vi skulle få ett EU närmare folket. Då är det skamligt
            att inte fråga folket om det är denna utveckling folket vill ha
            eller inte. Det är därför vi vill ha en folkomröstning.
          </note>
          <note>
            Samtidigt kan man konstatera något som är intressant. Det är
            rätt många partier här som bekänner sig till att vi måste ha ett
            smalare och vassare EU. Lissabonfördraget går i motsatt riktning.
            Det blir fetare och bredare. Det är det EU vi har framför oss.
            Det är inte smalare och vassare.
          </note>
          <note>
            Många hade kanske hoppats på det när vi var 15 medlemsstater
            och skulle bli 27, att man när det blev fler medlemmar skulle
            koncentrera EU på färre frågor. Men det är inte den utveckling
            vi står inför. Inte på en enda punkt har man decentraliserat någon
            makt från EU ned till medlemsstaterna eller till lägre nivå. Det
            är den sanning vi ser.
          </note>
          <note>
            Sedan är det givetvis sant att även EU har börjat prata om klimatpolitik
            skam vore det väl annars. Det är jättebra. Jag tycker att det
            är bra att EU lyfter upp denna framtidsfråga. EU har satt upp
            målet att minska till exempel utsläppen med 20 procent fram till
            2020. Ja, det är ett bra steg för EU, men det är inte tillräckligt
            enligt FN-toppmötet på Bali. Då skulle vi behöva 3040 procent.
            Men visst, det är ett viktigt steg, och det är bra att EU agerar
            globalt för detta.
          </note>
          <note>
            Men lika lite som jag blir moderat eller borgare för att Reinfeldt
            har börjat prata om klimat blir jag EU-vän för att EU har börjat
            prata om klimat. Jag blir inte det. Jag vill se resultat. Jag
            vill se besluten. Jag vill se vart detta är på väg. De konkreta
            besluten på klimatområdet lyser fortfarande med sin frånvaro.
            Det är det viktigaste.
          </note>
          <note>
            Faktum är att EU skulle behöva göra en total makeover för att
            kunna omvandlas till ett minimum av klimatunion. EU pratar om
            klimatåtgärder, men samtidigt planerar man för att fördubbla flygtrafiken
            inom tio år.
          </note>
          <note>
            Vägtransporterna ska öka. År 2004 kartlade EU:s miljöbyrå subventionerna
            inom energisektorn. 29 miljarder euro per år subventionerades
            energisektorn med, framför allt kolindustrin. Det finns mycket
            att göra.
          </note>
          <note>
            Jag har därför ställt flera interpellationer och skriftliga frågor
            till regeringen och till Cecilia Malmström om hon kommer att ta
            initiativet att göra en klimatsäkring av EU:s budget och se till
            att EU:s budget inte går till klimatdåliga lösningar. Svaret är
            samma sak varje gång: Nej, nej och nej. Vi tänker inte klimatsäkra
            EU:s budget. Vi tänker inte ta initiativ till någon kommission
            om detta. Vi tänker inte ta några initiativ när det gäller detta.
          </note>
          <note>
            Kanske Cecilia Malmström ändrar sig i dag och säger: Ja, vi tänker
            ta initiativet till att klimatsäkra EU:s budget.
          </note>
          <note type="speaker">
            Anf. 15 Statsrådet CECILIA MALMSTRÖM (fp):
          </note>
          <note>
            Fru talman! Susanne Eberstein efterlyste ett lite mer konkret
            ordförandeskapsprogram från Sverige. Jag kan lova Susanne Eberstein
            att det kommer ett sådant när det gäller den svenska sexmånadersperioden.
            Vi håller på att arbeta med ett sådant, och det kommer naturligtvis
            att presenteras och diskuteras med Sveriges riksdag. Vi har inte
            riktigt hunnit dit än. Jag tror att vi ligger långt framme i förberedelserna,
            men fortfarande är det 18-månadersprogrammet som är prioriteringen
            nu under våren.
          </note>
          <note>
            Det kommer att präglas väldigt mycket av klimatarbetet. EU är
            ju just nu i färd med att göra sin hemläxa. Vi driver på för att
            det ska ske i varje land, för att Europaparlamentet ska hinna
            besluta om den lagstiftning som är relevant så att EU, 27 länder,
            kan komma starkt rustade till den stora internationella klimatkonferensen
            i Köpenhamn.
          </note>
          <note>
            Det beror inte bara på EU. Det finns andra stora viktiga aktörer
            i världen. Men det minsta vi ska kunna se till är väl i alla fall
            att EU är starkt rustat inför detta. Inför det arbetet välkomnar
            vi också Miljöpartiet och Maria Wetterstrand som tycker att det
            här är viktigt.
          </note>
          <note>
            Det finns naturligtvis massor med larviga regler inom EU. Absolut.
            Det är klart att vi inte bejakar dem. En del försöker vi stoppa,
            en del försöker vi urvattna, en del klarar vi inte av att stoppa
            därför att det är ett samarbete mellan 27 länder. Det är inte
            alls så att vi bejakar allt möjligt där.
          </note>
          <note>
            Det gjordes en referens till justitieministern. Hon har ensam
            stått upp för skilsmässolagen och fått ta emot ganska mycket tufft
            för detta.
          </note>
          <note>
            Det finns en mängd andra saker. Att pendla mellan Strasbourg
            och Bryssel är naturligtvis urkorkat. Det är dock väldigt svårt
            att stoppa. Men naturligtvis är det en stor dumhet.
          </note>
          <note>
            När det gäller Lissabonfördraget står det väldigt tydligt jag
            hoppas att Lars Ohly har fått det; vi har skickat runt det till
            alla riksdagsledamöter och alla skolor och brett i hela landet
            att i enlighet med unionsrätten samt nationell lagstiftning och
            praxis har arbetstagare och arbetsgivare rätt att förhandla och
            ingå kollektivavtal och i händelse av intressekonflikter tillgripa
            kollektiva åtgärder för att försvara sina intressen, inbegripet
            strejk.
          </note>
          <note>
            Principerna står ju inskrivna där. Det är tillämpningen i Lavalfallet
            som vi håller på att diskutera. Att folkomrösta skulle betyda
            att det här försvinner, för det står inte i Nicefördraget.
          </note>
          <note type="speaker">
            Anf. 16 SUSANNE EBERSTEIN (s):
          </note>
          <note>
            Fru talman! Jag vill säga till EU-ministern: Glöm inte flyttcirkusen!
            Den skulle spara mycket koldioxid. Och justitieministern stod
            inte helt ensam i Bryssel. Hon hade hela Sveriges riksdag bakom
            sig. Det är ett ganska bra och tufft stöd.
          </note>
          <note>
            Vi politiker talar ibland om att olika politikområden är svåra
            att få människor att engagera sig i. EU-politiken är ett sådant,
            även om det inte är så just här och nu.
          </note>
          <note>
            Många använder EU lite som vargen kommer. När apoteksdomen kom
            dödförklarades apoteksmonopolet. Det blev inte alls så. Det är
            den borgerliga regeringen som nu förstör Apoteket. Det vill jag
            verkligen säga till Lars Ohly. Det är alltså inte EU som gör det.
            Att ständigt ropa vargen kommer gör att när vargen kanske kommer
            är det ingen som bryr sig.
          </note>
          <note>
            Frågan om kollektivavtalen är faktiskt långt ifrån avgjord. Den
            har inte varit uppe i Arbetsdomstolen ännu, och vi har egentligen
            inte så mycket aning om vad de ganska suddiga domarna kommer att
            innebära. Frågans vikt är naturligtvis jättestor, men det kanske
            är lite för tidigt att begrava hela den svenska arbetsrätten.
          </note>
          <note>
            Vi vill öka politikens verkningsgrad. Vi vill öka svenska folkets
            förståelse för vad EU betyder. Då kanske det är viktigt att tala
            om just det som Cecilia Malmström gjorde i dag och även berätta
            när vi misslyckas, att inte alltid vara så himla positiv. För
            det är det som ofta triggar i gång människor som är skeptiska
            och negativa. Det är ju både positivt och negativt att vara med
            i en så väldigt stor förening.
          </note>
          <note>
            Jag är glad att höra att det svenska ordförandeskapet kommer
            att bli positivt, att det kommer att förtydligas. Jag hoppas att
            vi kommer att kunna visa att Sverige ligger i framkant när det
            gäller många olika ämnesområden.
          </note>
          <note type="speaker">
            Anf. 17 ANNA KINBERG BATRA (m):
          </note>
          <note>
            Fru talman! Jag vill nämna några ord om fördraget, även om flera
            talare redan har gjort det. Jag är nämligen stolt över hur Sveriges
            riksdag hittills behandlar sådana här frågor. Det hoppas jag att
            vi kommer att fortsätta att göra.
          </note>
          <note>
            När vi röstade om mandatet det detaljerade mandatet, om man blir
            lite teknisk inför hur Lissabonfördraget skulle se ut, enkelt
            uttryckt, var det 87 procent av ledamöterna i kammaren som röstade
            för. Vi var överens fem partier över blockgränserna, och vi hade
            debatten här just för att kunna ha en bred, djup och öppen debatt
            i sådana här viktiga frågor. Det är jag stolt över. Jag ser fram
            emot att fortsätta att jobba i den andan under året när vi förväntar
            oss en proposition efter sommaruppehållet och så småningom kan
            gå till beslut i höst.
          </note>
          <note>
            Med fördraget på plats får vi verktyg och spelregler. Sedan kan
            vi bli osams inom ramen för de spelreglerna. Det är det som är
            det fina med att vara överens om hur de ska se ut. Då får vi verktyg
            för att jobba vidare med EU:s vardagsproblem och lösa problem
            som medborgarna upplever. Det är det som så många efterlyser.
          </note>
          <note>
            Det syns i den undersökning som flera har refererat till. Bland
            det viktigaste i den är att EU ska motverka rasism och främlingsfientlighet,
            bekämpa brotten och satsa på klimatet men även jobben.
          </note>
          <note>
            Jag vill säga till Susanne Eberstein: Tack för ganska rimliga
            kommenterar om frågan om Laval och fördraget! Det är mycket riktigt
            så att nu utreds utstationeringslagen och lex Britannia. Kollektivavtalsrätten
            är vi faktiskt överens om är viktig. Den stärks, inte försvagas,
            med fördraget. I dag har regeringen utsett en utredare för att
            se hur vi kan behålla den svenska modellen och kombinera den med
            fri rörlighet. Båda är viktiga för att skapa jobb. Claes Stråth
            lär vara utsedd i dag.
          </note>
          <note>
            Till sist Ulf Holm. Du ska faktiskt få pralinasken. Jag mutar
            aldrig någon. Jag jobbar också med argument. Men jag hör ändå
            och det gläder mig att du innerst inne har ett brinnande engagemang
            för Europa. Du ser behovet av att jobba tillsammans över gränserna
            för att bekämpa hoten mot klimatet. Och jag gillar öppen och konstruktiv
            Europadebatt. Dessutom är det eurosymboler. Så de kan också symbolisera
            fortsatta debatter som jag hoppas ha även med Ulf Holm i konstruktiv
            anda.
          </note>
          <note type="speaker">
            Anf. 18 STAFFAN DANIELSSON (c):
          </note>
          <note>
            Fru talman! Det är roligt att få konstatera att Lars Ohly sade
            något riktigt bra. Nu är det dags att diskutera det EU som finns.
            Jag instämmer helt och fullt. Det är det som är det intressanta.
            Hur utvecklar vi EU? Hur kan vi påverka det? Det handlar inte
            om att sticka svansen mellan benen och tåga ur.
          </note>
          <note>
            Sverige har valt att ställa sig utanför eurosamarbetet. Vår ekonomi
            utvecklas väl med kronan. I Centerpartiet drog vi inför folkomröstningen
            också slutsatsen att nackdelarna för Sverige överväger med euron,
            framför allt av ekonomiska skäl. Sverige klarar sig ju utmärkt,
            som vi alla vet, med vår krona. Det är viktigt att vi kan behålla
            räntevapnet för att på så sätt kunna justera ekonomin. Däremot
            kan självfallet en fördjupad och förnyad analys så småningom behöva
            göras när vi har upplevt flera konjunkturfaser och vet mer om
            i vilken utsträckning och på vilket sätt EMU-länderna har anpassat
            sig till varandra.
          </note>
          <note>
            Fru talman! Sverige innehar ordförandeskapet i EU under andra
            halvan av 2009. Vi har då möjlighet att påverka Europas agenda.
            Det är en chans som vi ska se till att utnyttja väl. Vi ska vara
            med och driva på för bästa möjliga gemensamma lösningar. De fem
            prioriterade områdena under ordförandeskapet är viktiga. Jag vill
            här särskilt lyfta fram Östersjön, vår del av EU. Det är viktigt
            med goda relationer och bra samarbete i vårt närområde.
          </note>
          <note>
            Det finns många frågor rörande Östersjön som det är viktigt att
            samarbeta om och finna gemensamma lösningar på. Centerpartiet
            har länge varit pådrivande i Östersjösamarbetet. Miljö- och energipolitiken
            är givna ingredienser, men det handlar även om brottsförebyggande
            arbete, gränsöverskridande transporter, främjande av demokrati
            och mänskliga rättigheter och mycket mer.
          </note>
          <note>
            Jag ser fram emot de möjligheter som kommer att ges för att lyfta
            både vår regions roll i Europa och vårt samarbete med våra grannar,
            där Ryssland innehar en särställning, under det svenska ordförandeskapet.
          </note>
          <note type="speaker">
            Anf. 19 SVEN GUNNAR PERSSON (kd):
          </note>
          <note>
            Fru talman! Ulf Holm säger lite slarvigt att EU har börjat prata
            om klimat och att skam vore det väl annars. Det är inte så. Vi
            vet ju att EU inte bara har pratat. 27 stats- och regeringschefer
            har kommit överens om och tagit varandra i hand på de mest långtgående
            målsättningarna och åtgärdspaketen som något område någonsin kommit
            överens om, och nu är man i full färd med att fatta beslut om
            hur detta ska implementeras när det gäller bilar, förnybar energi
            och olika åtgärder. Hur skulle det ha gått med dessa beslut om
            inte EU hade funnits? Vilka hade fattat så långtgående och gemensamma
            beslut? Det hade inte blivit mycket med det.
          </note>
          <note>
            Kristdemokraterna ser väldigt positivt på Lissabonfördraget och
            kommer att delta och ta sitt ansvar för att föra ut debatten om
            fördraget bland våra medlemmar och sympatisörer, ut på gator och
            torg, i studiecirklar och vad det nu kan vara, för att vi gemensamt
            i Sverige ska kunna stå upp och stå bakom och ta del av de fördelar
            som det nya fördraget för med sig.
          </note>
          <note>
            Fördraget stärker den enskilda medborgarens ställning genom att
            stadgan om de grundläggande rättigheterna i fortsättningen kommer
            att ha samma rättsliga status som fördraget. Det kommer att ge
            ett bättre och effektivare beslutsfattande på de områden där vi
            har kommit överens om att överlåta befogenheter. Det ökar parlamentens
            och Europaparlamentets inflytande. Öppenheten ökar också. Det
            ger nya och bättre verktyg för brottsbekämpning på ett område
            som vi alla är överens om måste lösas på Europanivå med bibehållen
            rättssäkerhet.
          </note>
          <note>
            Nu är det upp till oss partier att ta ansvar inför våra väljare
            och medlemmar och medborgarna och föra ut debatten om fördraget
            och skapa en stor uppslutning omkring det. Vi kommer att ta vårt
            ansvar.
          </note>
          <note type="speaker">
            Anf. 20 LARS OHLY (v):
          </note>
          <note>
            Fru talman! Jag har inte hört någon seriös bedömare som tror
            att EG-domstolen skulle ha dömt annorlunda med Lissabonfördraget
            som grund än med Nicefördraget. Men Cecilia Malmström antydde
            det, som om det här fördraget på något sätt skulle garantera att
            vi inte får nya Vaxholmsfall i framtiden. Det är naturligtvis
            helt fel. Vaxholmsfallet handlade om konflikten mellan fri rörlighet
            och konflikträtt. Domstolen dömde till förmån för den fria rörligheten
            och sade att konflikträtten är underställd den.
          </note>
          <note>
            Lissabonfördraget minskar inte juristernas makt. EG-domstolens
            beslut är även i fortsättningen överordnade en nationell lagstiftning
            till och med grundlag. Då säger mina debattmotståndare här att
            vi ropar vargen kommer. Men vargen är ju redan här! Vi har en
            dom som faktiskt hotar den svenska kollektivavtalsmodellen. Som
            säger att marknaden går före löntagarnas intressen. Som säger
            att EU bestämmer över stridsrätten inte Sverige. Som hävdar ursprungslandsprincipen
            och att de regler som gäller i ett annat land ska gälla på svensk
            arbetsmarknad när ett företag har huvudkontor där. Som kör över
            den decentraliserade och flexibla svenska kollektivavtalsmodellen
            och som pressar ned lönerna i EU. Det är effekterna av den dom
            som EG-domstolen fällde i början av december.
          </note>
          <note>
            Det enda rimliga då är naturligtvis att utgå från den verkligheten
            och fråga sig: Hur kan vi undvika att detta blir framtiden i Europa
            med social dumpning och lönenedpressning som följd? Det enda hållbara
            är att vägra ratificera Lissabonfördraget innan konflikträtten
            är garanterad. Man bör garantera konflikträtten i ett undantag
            i likhet med de fyrtiotal nationella undantag som redan finns
            och faktiskt visa att man står upp för konflikträtten. Och så
            skulle det ju vara klädsamt om man också vågade fråga folket om
            Lissabonfördraget. Men det modet har inte EU-ministern, och det
            beklagar jag.
          </note>
          <note type="speaker">
            Anf. 21 ULF HOLM (mp):
          </note>
          <note>
            Fru talman! Jag beklagar att regeringen inte vill lyfta upp frågan
            om att klimatsäkra EU:s budget. Det är ett konstruktivt, rimligt
            krav att också se över vår egen budget på över 1 000 miljarder
            svenska kronor när man driver internationellt att vi ska ha en
            bättre klimatpolitik. Vart går de pengarna? Är vi säkra på att
            de inte går till klimatdåliga saker?
          </note>
          <note>
            Där kan vi tyvärr vara säkra. Det gör pengarna. Enligt en utredning
            går 55 procent till vägar och motorvägar och bara 27 procent till
            järnvägar. Vi måste se över detta för att vara trovärdiga internationellt.
            Och jag tycker att vi ska driva frågorna globalt. Oavsett uppfattning
            om EU är EU i dag en aktör där.
          </note>
          <note>
            Jag hade hoppats att ministern kunde ta åt sig av detta konstruktiva
            förslag om att göra någonting åt klimatfrågan, men jag har fått
            nej på detta än en gång. Jag beklagar detta.
          </note>
          <note>
            I LO-tidningen den 19 oktober förra året kunde man läsa rubriken
            Fackets roll tonas ned i EU-fördraget. Det finns en facklig dimension
            här, och där måste man ge en viss poäng till Lars Ohly. Självklart
            är det dock inte. Jag tror som förstahandstips att vi kan lösa
            frågan om villkor i Sverige för svenska och utländska företag
            själva. Det måste vara utgångspunkten. Men vi vet inte resultatet
            av dessa utredningar i Sverige och i EU bland de andra länder
            som har samma problematik som vi har, till exempel Danmark. Skulle
            det visa sig att det inte funkar måste vi våga lyfta upp frågan
            till EU-nivå. Vi vet i dag inte när det är. Det är viktigt att
            fackföreningsrörelsen inte sätter sig på åhörarläktaren i den
            frågan utan är aktivt med i debatten. Det tror jag är väldigt
            viktigt.
          </note>
          <note>
            Slutligen, Cecilia Malmström: Jag är för ett svenskt utträde
            ur EU. Det är Miljöpartiet också, och vi är stolta över det.
          </note>
          <note type="speaker">
            Anf. 22 CARINA ADOLFSSON ELGESTAM (s):
          </note>
          <note>
            Fru talman! Gubbar, gubbar, gubbar. Det är bilden jag ser framför
            mig när jag tänker på EU och vilka som styr Europeiska unionen.
            Här finns mycket att göra. Det kan inte vara meningen att hälften
            av EU:s 497 miljoner invånare, kvinnorna, inte ska vara representerade
            när EU beslutar om den framtida politiken. Från svensk sida har
            det varit OK. Vi har bidragit med en kvinnlig kommissionär som
            därtill är vice ordförande i Europaparlamentet där Sverige också
            är representativt vad gäller kön.
          </note>
          <note>
            En högaktuell fråga i alla parlament just nu är det nya fördraget.
            Det pratas och diskuteras mycket om vad det kommer att betyda.
            En sak som är helt ny i fördraget och en helt ny rättighet som
            det inte pratas lika mycket om, men som nu börjar lyftas fram,
            är jämställdheten. In kommer också barnperspektivet. Jag undrar
            hur det kommer att synas i arbetet i kommissionen och ministerrådet.
            Vilka avtryck kommer det att sätta i Lissabonstrategin och i EU:s
            nya framtidsbudget? Varför pratas det så lite om detta? Det är
            ett stort steg för jämställdheten, men kanske beror det på att
            vi lyfter fram frågor från olika perspektiv beroende på vilket
            kön vi tillhör. När majoriteten av de styrande i unionen är gubbar,
            gubbar, gubbar kanske dessa frågor kommer lite bakefter.
          </note>
          <note>
            Fru talman! Samtidigt kan jag känna att det finns hopp om att
            Europa ska bli mer jämställt. Det något som vi socialdemokrater
            enträget arbetar för. Nu vet vi att Angela Merkel i Tyskland har
            sneglat på vår svenska välfärd och särskilt på det som berör småbarnsföräldrars
            vardag, exempelvis rätten till barnomsorg och en bra föräldraförsäkring.
          </note>
          <note>
            Det är positivt, tycker jag, att Kristdemokraterna i Tyskland
            går i täten för att fler kvinnor ska komma ut på arbetsmarknaden
            i Europa. Merkel har insett att om det ska fungera behövs det
            bra förskolor där barnen kan vara när föräldrarna arbetar. Och
            förskolor ska ha en bra pedagogisk verksamhet. Det måste kännas
            tryggt för föräldrarna att lämna barnen.
          </note>
          <note>
            Här i Sverige har vi tagit sjumilasteg bakåt i tiden och infört
            ett vårdnadsbidrag. Den borgerliga regeringen ska ge kvinnor bidrag
            för att de inte förvärvsarbetar. Det är märkligt att en svensk
            regering på 2000-talet tar ett sådant beslut. Det är Angela Merkels
            partikamrater här i riksdagen och i regeringen som har drivit
            igenom det.
          </note>
          <note>
            Om Europa ska bli världens mest konkurrenskraftiga kontinent
            är det nödvändigt att kvinnors arbetsinsatser och företagande
            tas på allvar. För att vi ska få hög tillväxt och sysselsättning
            i Europa krävs det att människor känner trygghet i vardagen. För
            att fler kvinnor ska få möjlighet till en egen inkomst, men också
            till inflytande i beslutande organ, alltifrån Europaparlamentet
            till bolagsstyrelser, krävs det väl fungerande välfärdssystem.
          </note>
          <note>
            När nu jämställdheten blir en rättighet ställer jag mig frågan:
            Hur blir det med föräldraförsäkringen? Kommer vi att få se en
            utbyggd föräldraförsäkring i hela Europa? Kommer vi att få se
            Sverige på ministermöten och i samband med Lissabonstrategin driva
            den viktiga frågan att varje land bygger upp en bra, jämställd
            föräldraförsäkring? Barnomsorg och föräldraförsäkring är säkert
            en del av nyckeln till att unga familjer i Europa kommer att vilja
            skaffa barn.
          </note>
          <note>
            Vi vet i dag hur det ser ut i Sverige och i Europa vad gäller
            en alltmer åldrande befolkning. Men till skillnad från andra länder
            har vi i Sverige många barn. Förutom barnomsorg och föräldraförsäkring
            för att stimulera till ökat barnafödande är tryggheten att få
            behålla sin anställning vid graviditet viktig. Där har EU nu stärkt
            minimikraven, men det behöver också utvecklas ekonomisk trygghet.
          </note>
          <note>
            Fru talman! År 2010 är målet att 60 procent av Europas kvinnor
            ska vara i sysselsättning. För svensk del har vi uppfyllt det
            målet med råge hitintills. Men man kan inte låta bli att känna
            en viss oro för hur det ska bli i framtiden när regeringens viktigaste
            mål för ökad tillväxt och sysselsättning är satsning på hushållsnära
            tjänster. För oss socialdemokrater går inte det ihop.
          </note>
          <note>
            Sverige är ett litet land som hitintills har klarat att konkurrera
            på en tuff global marknad som växer allt snabbare. Nu byter den
            borgerliga regeringen spår och väljer att i första hand satsa
            på hushållsnära tjänster. Det går inte ihop. Tror regeringen på
            att det är skatteavdrag för hushållsnära tjänster som skapar ett
            konkurrenskraftigt Sverige och Europa? Kommer då fler kvinnor
            ut på arbetsmarknaden, och kommer fler kvinnor i ledande ställning?
          </note>
          <note>
            På tal om arbetsmarknad finns det i dag en stor besvikelse hos
            många kvinnliga småföretagare. Det pratas bara om hur vi får fler
            småföretagare, inte om hur vi får fler småföretag att växa och
            hur vi får fler kvinnor i ledande ställning. Att få ut fler kvinnor
            på arbetsmarknaden tror jag, fru talman, är kärnan när det gäller
            att få en ökad tillväxt i Europa.
          </note>
          <note type="speaker">
            Anf. 23 WALBURGA HABSBURG DOUGLAS (m):
          </note>
          <note>
            Fru talman! Jag vill inleda med att tacka vår Europaminister
            Cecilia Malmström. Det var som alltid mycket intressant att lyssna
            på henne och få en utförligare bakgrund till Sveriges tankar och
            program inför vårt ordförandeskap i EU 2009 och hennes kommentarer
            till EU-kommissionens arbetsplan.
          </note>
          <note>
            Själv tänkte jag fokusera på tre punkter i debatten om EU:s utrikespolitik
            som jag anser vara av särskild vikt.
          </note>
          <note>
            Min första punkt gäller den europeiska grannskapspolitiken. Vi
            kan inte nog understryka värdet för Sverige och EU av ett stabilt
            närområde. Vi bör fortsätta att aktivt arbeta för att se till
            att de länder som omfattas av den europeiska grannskapspolitiken
            och har ambitionen att bli framtida medlemsländer får chansen
            att bli det.
          </note>
          <note>
            Men jag tänker också på Svartahavsregionen. Jag hade nyligen
            chansen att delta i en konferens om europeisk grannskapspolitik
            i Batumi i Georgien. Och jag måste säga att de intryck som jag
            tog med mig därifrån gör mig fylld av tillförsikt inför framtiden.
            Jag är full av beundran över de resultat som Georgien har åstadkommit
            på så kort tid.
          </note>
          <note>
            Jag tror att vi med rätt hjälp och med rätt politik kan nå målet
            att länderna runt Svarta havet ska bli lika framgångsrika som
            länderna runt Östersjön. Estland har varit inne på samma tanke
            sedan en längre tid. Mart Laar har engagerat sig som ekonomisk
            rådgivare åt Georgiens president Mikhail Saakashvili.
          </note>
          <note>
            Min andra punkt gäller Ryssland. Där kan man konstatera att situationen
            inte är helt oproblematisk. Ryssland har under den senaste tiden
            ställt sig vid sidan av många av de etablerade samarbeten som
            finns. I nutid räcker det att påminna om vad de gjorde med valobservationen
            under presidentvalet. Där krånglade de till allt så mycket att
            OSSE inte kunde skicka några observatörer detta samtidigt som
            Ryssland är medlemsland i OSSE.
          </note>
          <note>
            Men också på andra områden har relationerna med Ryssland blivit
            ansträngda, exempelvis de nyligen uttalade ryska hoten om reducerade
            eller helt indragna gasleveranser till Ukraina, ett hot som skulle
            resultera i att flera europeiska länder skulle få brister i energiförsörjningen.
          </note>
          <note>
            Trots dessa problem får inte EU ge upp alla samarbetsplaner.
            EU bör tala med tydlig röst och anstränga sig för att få till
            stånd ett ökat utbyte med Ryssland på flera plan samtidigt som
            man klart talar om alla problem. Det handlar om ett långsiktigt
            utvecklingssamarbete genom handelsrelationer och genom politiska
            kontakter. Att helt bryta med Ryssland vore förödande. Ett sådant
            agerande skulle innebära att en vikig potentiell partner skulle
            falla ifrån, något som särskilt vi som grannland vid Östersjön
            skulle få lida av.
          </note>
          <note>
            Även om situationen just nu inte ser så bra ut ska vi inte ge
            upp. Valet av ny president kan bli en nystart, även om spelarna
            är desamma. Därför bör vi fortsatt eftersträva ett närmare samarbete
            och även här verka för ett ramavtal inom grannskapspolitiken.
            Sloveniens ordförandeskap har en bra möjlighet att börja med detta.
          </note>
          <note>
            Min tredje och avslutande punkt gäller EU:s utvidgning. Utvidgningen
            är en prioriterad fråga för oss svenskar. Redan vid förra ordförandeskapet
            var det en av tre huvudpunkter i vårt arbete. På den punkten finns
            det ingen anledning till ändring. De svenska ansträngningarna
            för en fortsatt utvidgning kommer att underlättas när Lissabonfördraget
            är på plats. Därför är det viktigt att se till att Lissabonfördraget
            träder i kraft så snart som möjligt, allra senast vid nästa årsskifte.
          </note>
          <note>
            En ytterligare dimension på EU:s utvidgningspolitik gäller EU:s
            så kallade medlemskapsperspektiv. Genom detta har EU en möjlighet
            att verka som en s oft power . Det gäller särskilt gentemot länderna
            på Balkan och kan fungera som ett påtryckningsinstrument för att
            gemensamt hitta lösningar på de stora problem som regionen brottas
            med. Som läget ser ut nu blir det svårt för länderna att lösa
            alla problem själva.
          </note>
          <note>
            I sammanhanget vill jag lansera en idé och lyfta fram ett exempel
            på vad som kan göras för långsiktiga, stabila och fredliga lösningar,
            ett exempel där Sverige och de nordiska länderna spelade en avgörande
            roll i framgången för de baltiska länderna. Tack vare ett stort
            engagemang och närvaro etablerade vi ett nära samarbete, eller
            vad jag vill kalla ett mentorskap, med dessa länder. Det underlättade
            i högsta grad dessa länders närmande till EU, en process som vi
            alla vet slutade i medlemskap. Det här samarbetet byggs just nu
            ut till ett trepartssamarbete bland parlamenten och administrationerna
            i Sverige, Lettland och Moldavien. I går var den lettiske talmannen
            på besök i riksdagen. Han var här för att stämma av nästa steg
            i detta samarbete, men också för att tala om politik och vad vi
            gemensamt kan göra för att få mer genomslagskraft.
          </note>
          <note>
            Jag tror att det vore en bra idé att bygga upp ett liknande nätverk
            av mentor- eller fadderländer för Sydösteuropa. Jag tänker närmast
            på de nya EU-länderna, som fortfarande har förhandlingsprocessen
            om medlemskap i färskt minne och som dessutom delar en gemensam
            historia om kommunistiskt förtryck med länderna på Balkan. Jag
            vill tro att ett liknande politiskt tillvägagångssätt under Sveriges
            ordförandeskap skulle kunna föra utvidgningsfrågan och grannskapspolitiken
            ett stort steg vidare.
          </note>
          <note type="speaker">
            Anf. 24 CHRISTINA AXELSSON (s) replik:
          </note>
          <note>
            Fru talman! Det var intressant. Med anledning av det vi har hört
            framföras tidigare i dag verkar det som att under den långa period
            vi har varit medlemmar i EU har Sverige inte gjort någonting.
            Därför är jag glad att höra den här redogörelsen för vad Sverige
            faktiskt har betytt för utvecklingen och utvidgningen av EU.
          </note>
          <note>
            Kommer samarbetet med andra länder att fortsätta? Kommer verkligen
            den moderatledda regeringen att ta initiativ, till exempel sådana
            som vi socialdemokrater tog under de tolv år vi företrädde Sverige
            i EU?
          </note>
          <note type="speaker">
            Anf. 25 WALBURGA HABSBURG DOUGLAS (m) replik:
          </note>
          <note>
            Fru talman! Jag har berättat om trepartssamarbetet mellan Lettland,
            Sverige och Moldavien. Jag ser det som en möjlighet att föra länderna
            närmare EU.
          </note>
          <note>
            När jag förberedde mig för i dag tänkte jag på varför vissa länder
            som bröts av när Sovjetunionen imploderade har haft så mycket
            lättare. Jag har förstått att de har samarbetat mycket med sina
            grannländer. Därför är det viktigt att fortsätta med det. Ett
            sådant trepartssamarbete är ett bra exempel på ett lyckat samarbete.
          </note>
          <note type="speaker">
            Anf. 26 CHRISTINA AXELSSON (s) replik:
          </note>
          <note>
            Fru talman! Det är det lyckade samarbetet som Sverige och den
            socialdemokratiska regeringen har initierat. Vi socialdemokrater
            tycker att det är viktigt att fortsätta samarbetet. Därför undrar
            jag om Walburga Habsburg Douglas kan svara på om den moderatledda
            regeringen verkligen kommer att ta itu med detta.
          </note>
          <note type="speaker">
            Anf. 27 WALBURGA HABSBURG DOUGLAS (m) replik:
          </note>
          <note>
            Fru talman! Nästan alla nya talmän i Lettland gör sina första
            resor hit för att fortsätta samarbetet. Det visar på att vi tar
            många initiativ för samarbete med de länder som står på tur att
            bli medlemmar i Europeiska unionen. Jag är övertygad om att detta
            är en av de stora viktiga utmaningarna. Därför talar vi hela tiden
            om utvidgningen och tar konkreta steg mot en utvidgning.
          </note>
          <note type="speaker">
            Anf. 28 CARINA ADOLFSSON ELGESTAM (s) replik:
          </note>
          <note>
            Fru talman! Jag vill också säga något om det lyckade samarbetet.
            Kommer den moderatledda regeringen att fortsättningsvis driva
            frågan? Med tanke på vad som har sagts tidigare i kammaren i dag,
            inte minst från partiföreträdaren, att Sverige är det land som
            har lyckats allra bäst med tillväxten, att det finns ett samband
            med att det finns många kvinnor på arbetsmarknaden, hur ska vi
            se på framtiden med tanke på att regeringen har valt att införa
            ett vårdnadsbidrag och hur kommer Sverige att agera i Europa och
            inte minst i samarbete med andra länder? Kommer man att rekommendera
            att de också ska införa vårdnadsbidrag eller att utveckla en föräldraförsäkring?
          </note>
          <note type="speaker">
            Anf. 29 WALBURGA HABSBURG DOUGLAS (m) replik:
          </note>
          <note>
            Fru talman! Även på den tiden när Moderaterna satt i opposition
            var vi, tillsammans med våra allianspartner, det mest Europapositiva
            partiet. Vi har alltid försökt att driva Europasamarbetet vidare
            på alla plan. Jag ser inte varför samarbetet ska avta när vi sedan
            16 månader sitter i regeringen. Jag anser själv att vårt Europasamarbete
            och våra försök att hjälpa de svagaste inom EU inte avtar utan
            tilltar.
          </note>
          <note type="speaker">
            Anf. 30 CARINA ADOLFSSON ELGESTAM (s) replik:
          </note>
          <note>
            Fru talman! Ska jag tolka svaret som att man från Moderaternas
            sida i regeringen kommer att driva på inför framtiden för att
            få ett mer jämställt Europa, att vårdnadsbidraget kommer att avskaffas
            och att man inte ska fortsätta att driva frågan bara för att man
            alltid har varit för det i ett Europasamarbete?
          </note>
          <note type="speaker">
            Anf. 31 WALBURGA HABSBURG DOUGLAS (m) replik:
          </note>
          <note>
            Fru talman! Vi försöker driva Europasamarbetet vidare. Vi har
            försökt att särskilt nu under de former som finns i riksdagen
            driva på att Lissabonfördraget blir precis så som vi vill. Jag
            kan lova att vi ska fortsätta med det även under Sveriges ordförandeskap.
          </note>
          <note>
            Ajournering
          </note>
          <note>
            Kammaren beslutade kl. 13.55 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            5 § Frågestund
          </note>
          <note type="speaker">
            Anf. 32 FÖRSTE VICE TALMANNEN:
          </note>
          <note>
            Jag vill hälsa följande statsråd välkomna: socialminister Göran
            Hägglund, statsrådet Cristina Husmark Pehrsson, statsrådet Tobias
            Billström, kulturminister Lena Adelsohn Liljeroth och statsrådet
            Ewa Björling.
          </note>
          <note>
            Ojämlik vård
          </note>
          <note type="speaker">
            Anf. 33 VERONICA PALM (s):
          </note>
          <note>
            Herr talman! Jag ska läsa inledningen i hälso- och sjukvårdslagen
            för socialministern. Målet för hälso- och sjukvården är en god
            hälsa och en vård på lika villkor för hela befolkningen. Den som
            har det största behovet av hälso- och sjukvård skall ges företräde
            till vården.
          </note>
          <note>
            I min hemstad Stockholm sker utvecklingen i en helt annan riktning
            genom det som den moderatledda majoriteten i Stockholms läns landsting
            kallar Vårdval Stockholm. I Svenska Dagbladets granskning i dag
            kan man läsa att två tredjedelar av de nya vårdmottagningarna
            etableras i områden med höginkomsttagare och att samtliga besparingar
            och försämringar i vården sker i områden där det bor många låginkomsttagare.
          </note>
          <note>
            Ersättningssystemet i Vårdval Stockholm gör att innerstadsmottagningarna
            får en ökning på runt 10 miljoner per vårdcentral. Men i de södra
            förorterna området som jag kommer från får till exempel Rågsveds
            vårdcentral en minskning på 10 miljoner.
          </note>
          <note>
            Anser sjukvårdsministern att den utveckling som sker är i enlighet
            med hälso- och sjukvårdslagens portalparagraf om likabehandling?
          </note>
          <note type="speaker">
            Anf. 34 Socialminister GÖRAN HÄGGLUND (kd):
          </note>
          <note>
            Herr talman! I en lång rad landsting och regioner pågår ett intressant
            arbete med att utveckla svensk hälso- och sjukvård för att göra
            den mer tillgänglig för alla. I dag har Socialstyrelsen kommit
            med en rapport som handlar om tillgängligheten inom vården och
            de problem som vi har att brottas med. En av de stora frågorna
            handlar om jämlikheten inom vården. Där visar man, med siffror
            som i all del handlar om tiden fram till 2006, att vi har problem
            med jämlikheten inom vården.
          </note>
          <note>
            Inom landsting som Halland, Västmanland och Stockholm pågår ett
            intressant arbete med att utveckla olika former av vårdvalsmodeller
            för medborgarna. Syftet är förstås att öka tillgängligheten till
            vård och att förbättra kvaliteten. Jag är helt övertygad om att
            avsikten också hos landstingspolitikerna i Stockholms stad är
            att förbättra vården där det finns brister.
          </note>
          <note type="speaker">
            Anf. 35 VERONICA PALM (s):
          </note>
          <note>
            Herr talman! Det ersättningssystem som den moderatledda borgerliga
            majoriteten i Stockholms läns landsting inför genom Vårdval Stockholm
            ökar inte tillgängligheten för alla. Den ökar ojämlikheten. Ökade
            orättvisor är inte lösningen på problemen i vården i Stockholm.
          </note>
          <note>
            I de södra förorterna, där behoven är som störst, finns det endast
            111 läkare medan det i norrförort, i de rikare förorterna, finns
            400 läkare. Ojämlikheten ökar.
          </note>
          <note>
            Det hörs många protester, och det finns en vilja att förändra
            detta. Bland annat samlas socialdemokrater och medborgare ute
            i Tensta varje torsdag för att få svar från den borgerliga majoriteten
            i landstinget om vad man gör och vill och varför medborgarna drabbas.
            Filippa Reinfeldt har vägrat att träffa dem.
          </note>
          <note>
            Är socialministern beredd att följa med mig ut i förorterna i
            Stockholm och se effekterna av det som den borgerliga majoriteten
            i Stockholms läns landsting genomför?
          </note>
          <note type="speaker">
            Anf. 36 Socialminister GÖRAN HÄGGLUND (kd):
          </note>
          <note>
            Herr talman! Jag trodde att jag kom till Sveriges riksdag, men
            jag kom tydligen till Stockholms läns landsting. Vi ska komma
            ihåg att vi har den arbetsfördelningen i Sverige att vi på den
            nationella nivån står för lagstiftning, arbete med uppföljning,
            riktlinjer och inte minst tillsyn, som är betydelsefull. Det är
            vårdgivarna, landstingen, som i respektive geografiskt område
            svarar för vårdens utförande.
          </note>
          <note>
            I Stockholm är bilden i dag ännu något otydlig, åtminstone för
            mig. Svenska Dagbladet ger en bild av att det blir nya vårdcentraler
            i innerstan men inte i ytterstan. Dagens Nyheter beskriver det
            som att det är massor av nya i ytterstan. Jag väntar med spänning
            på de utvärderingar som man gör i Stockholms läns landsting av
            arbetet. Syftet är att förbättra tillgängligheten och höja kvaliteten
            i vården efter många år av problem med just jämlikheten på vårdområdet.
          </note>
          <note>
            Utredning om socialförsäkringarna
          </note>
          <note type="speaker">
            Anf. 37 GUNVOR G ERICSON (mp):
          </note>
          <note>
            Herr talman! Jag har en fråga till Cristina Husmark Pehrsson
            med anledning av att allt fler människor står utanför dagens trygghetssystem
            och att vi i morse kunde läsa att nästan 200 000 ytterligare har
            lämnat a-kassan.
          </note>
          <note>
            Under förra mandatperioden röstade de borgerliga partierna och
            Miljöpartiet tillsammans igenom att vi skulle tillsätta en parlamentarisk
            utredning om socialförsäkringarna, det vill säga att alla riksdagens
            partier skulle ingå i en sådan utredning.
          </note>
          <note>
            Är ministern beredd att till denna kommande parlamentariska utredning,
            som riksdagen beslutat om, ge direktiv att utreda frågan om helhetssyn
            och en gemensam myndighet för sjukförsäkring, arbetslöshetsförsäkring
            och försörjningsstöd?
          </note>
          <note type="speaker">
            Anf. 38 Statsrådet CRISTINA HUSMARK PEHRSSON (m):
          </note>
          <note>
            Herr talman! Jag tackar Gunvor Ericson för frågan. Det är en
            väldigt viktig frågeställning som tas upp här. Jag ser också betydelsen
            av att vi tar ett helhetsgrepp. Direktiven till Socialförsäkringsutredningen
            bereds.
          </note>
          <note>
            Vi har sett det mer angeläget att komma med förslag som ganska
            omedelbart kan lösa mycket av dagens problem med att 550 000 personer
            finns i en förtidspension och 150 000 i längre eller kortare sjukskrivningar.
            Vi vill omedelbart förse dessa personer med redskap och åtgärder
            för att de ska bli friska fortare och kunna komma tillbaka till
            arbetet.
          </note>
          <note>
            Nu vidtar arbetet med direktiv till utredningen. Precis som Gunvor
            Ericson sade beslutades det om utredningen i riksdagen för ett
            par år sedan. Det beslutades att det skulle vara en parlamentarisk
            utredning, men den socialdemokratiska regeringen tillsatte en
            enmansutredning. Min ambition är däremot att tillsätta en parlamentarisk
            utredning.
          </note>
          <note type="speaker">
            Anf. 39 GUNVOR G ERICSON (mp):
          </note>
          <note>
            Herr talman! Det är viktigt att vi får till stånd utredningen.
            Men tiden går. Beslutet togs under förra mandatperioden, så man
            kan undra när. Vi har ju vetat om beslutet ganska länge.
          </note>
          <note>
            Problemet är att det blir hårdare och hårdare regler för den
            enskilde, men det görs inga åtgärder på systemnivå så att den
            enskilde verkligen kan ta det. Det var det helhetsgreppet som
            jag trodde att den parlamentariska utredningen skulle kunna få.
          </note>
          <note>
            Jag är glad att Cristina Husmark Pehrsson säger att det ska vara
            en parlamentarisk utredning. När kommer dessa direktiv att presenteras?
          </note>
          <note type="speaker">
            Anf. 40 Statsrådet CRISTINA HUSMARK PEHRSSON (m):
          </note>
          <note>
            Herr talman! Det som Gunvor Ericson syftar på är bland annat
            det som har införts i Norge och som heter NAV. Man har slagit
            ihop försäkringskassa, arbetsförmedling och vilket är frivilligt
            i många kommuner kommunernas försörjningssystem. Jag har varit
            i Norge och studerat detta som de har hållit på med i snart ett
            år. Det har tagit otrolig mycket kraft och energi bara att forma
            och få ihop en ny myndighet med nya stora byråkratiska system.
          </note>
          <note>
            Vi har i stället börjat i andra ändan med att systemen och myndigheterna
            ska närma sig varandra men lägga fokus, kraft och energi på att
            hjälpa de individer som befinner sig i ohälsa att komma tillbaka.
          </note>
          <note>
            Jag har också varit och tittat på Central Link och många andra
            organisationer där man samordnar kompetenserna runt den enskilde
            individen. Jag ser det som en början att samordna Försäkringskassan
            och Arbetsförmedlingen så att personerna inte behöver springa
            runt bland alla myndigheter, falla mellan stolar och inte hitta
            god hjälp. Det gör vi med vårt förslag som vi har satsat på, nämligen
            försök med utövare som ska gå ut. Arbetsförmedlingen håller på
            att handla upp detta. Det handlar om att samla kompetenserna runt
            den enskilda individen.
          </note>
          <note>
            Migrationspolitiken
          </note>
          <note>
            Anf. 41 ULRIKA KARLSSON i Uppsala (m):
          </note>
          <note>
            Herr talman! Jag har en fråga till migrationsministern. Den rör
            skiftet i migrationspolitiken.
          </note>
          <note>
            Tidigare har vi sett invandring främst som en humanitär fråga,
            och det har varit något av en uppoffring från svensk sida att
            ta emot människor trots att vi vet att invandring ger välfärdsvinster
            för såväl ursprungslandet som värdlandet.
          </note>
          <note>
            Jag välkomnar att vi byter från att se på människor som belastningar,
            problem och kostnader till att se dem som de resurser, förmågor
            och tillgångar som de är. Det är inte dyrt med människor. Vi behöver
            fler människor i Sverige. Det är viktigt att vi öppnar för fler
            vägar in i Sverige.
          </note>
          <note>
            Med anledning av det vill jag fråga statsrådet om statsrådet
            i dag kan säga något om när den så viktiga propositionen om arbetskraftsinvandring
            kommer och om man i innehållet i den kommer att beakta situationen
            för dem som redan finns i landet och lever gömda.
          </note>
          <note type="speaker">
            Anf. 42 Statsrådet TOBIAS BILLSTRÖM (m):
          </note>
          <note>
            Herr talman! Som frågeställaren säger är frågan om förändrade
            regler när det gäller arbetskraftinvandring mycket prioriterad,
            inte bara för mig som migrationsminister utan för regeringen som
            helhet. Det är viktigt att vi förändrar den lagstiftning som vi
            har haft och öppnar fler vägar för människor som vill komma till
            Sverige och arbeta och göra rätt för sig.
          </note>
          <note>
            De frågor som nu bereds i Regeringskansliet bygger på det slutbetänkande
            som levererades från Kommittén för arbetskraftsinvandring hösten
            2006.
          </note>
          <note>
            Vi tittar fortfarande på frågorna, men tanken är att propositionen
            ska kunna avlevereras enligt den propositionslista som redan har
            levererats till riksdagen, alltså under våren.
          </note>
          <note>
            De andra frågor som Ulrika Karlsson tog upp bereds också i samband
            med den stora processen.
          </note>
          <note>
            Anf. 43 ULRIKA KARLSSON i Uppsala (m):
          </note>
          <note>
            Herr talman! Jag tackar statsrådet för svaret. Även om svaret
            inte har gjort mig helt lugn kan jag ändå i det utläsa ett visst
            hopp om att situationen för gömda människor som lever här i dag
            och som jobbar vitt eller svart kommer att beaktas i framtiden
            och att vi kommer att hitta en rimlig lösning för dessa människor.
          </note>
          <note type="speaker">
            Anf. 44 Statsrådet TOBIAS BILLSTRÖM (m):
          </note>
          <note>
            Herr talman! Det är naturligtvis viktigt att problematisera de
            här frågorna och fundera över hur man ska kunna arrangera en arbetskraftsinvandringslagstiftning
            som bygger på principen att människor är välkomna att komma hit
            men som också gör en tydlig åtskillnad mellan de människor som
            är asylsökande och de människor som vill komma som arbetskraftsinvandrare.
          </note>
          <note>
            Vi måste alltså se till att vi inte bygger problem för framtiden
            när vi tar fram den nya lagstiftningen. Därför är förberedelsearbetet
            i Regeringskansliet av stor vikt. Jag tycker att det är angeläget
            och betydelsefullt att i kammaren försöka samla en så bred majoritet
            som möjligt bakom förslagen när det väl blir dags att gå till
            beslut.
          </note>
          <note>
            Ett flexibelt sjukförsäkringssystem
          </note>
          <note type="speaker">
            Anf. 45 GUNHILD WALLIN (c):
          </note>
          <note>
            Herr talman! Jag har en fråga till statsrådet Cristina Husmark
            Pehrsson.
          </note>
          <note>
            Alliansen gick ju till val på att minska utanförskapet. Vi kan
            konstatera att vi har lyckats bra. Vi är på rätt väg. Bland annat
            har ohälsotalen gått ned, och de korta sjukskrivningarna har minskat.
            Däremot är långtidssjukskrivningarna ett problem. Det har inte
            hänt så mycket.
          </note>
          <note>
            När jag hemma pratar med personer som är sjukskrivna tar flera
            upp problemet med det statiska sjukförsäkringssystem vi har, det
            vill säga att det endast finns tre nivåer 25, 50 eller 75 procent
            som man kan vara deltidssjukskriven.
          </note>
          <note>
            Min fråga till statsrådet är: Finns det några planer på att titta
            över systemet så att det blir mer flexibelt och utgår från individens
            behov och från den faktiska arbetsförmågan? Om man till exempel
            kan arbeta 65 procent ska det vara möjligt att vara sjukskriven
            35 procent.
          </note>
          <note type="speaker">
            Anf. 46 Statsrådet CRISTINA HUSMARK PEHRSSON (m):
          </note>
          <note>
            Herr talman! Tack för frågan! Det är en fråga som jag ofta möter
            när jag är ute och reser. Man säger: Jag kan jobba lite grann
            ibland, ibland inte. Jag kan jobba mer eller mindre. Varför ska
            vi ha de fasta gränserna på 25, 50 och 75 procent?
          </note>
          <note>
            Det har regeringen tagit till sig. Vi har lagt ett förslag som
            nu är ute på remiss när det gäller personer som i dag har en så
            kallad förtidspension eller sjukersättning. För dem lägger vi
            nu en mängd förslag. Ett är att man ska få arbeta 2 procent om
            man vill eller 25 eller 75 beroende på vad man kan. Man vill göra
            likadant med långtidssjukskrivningar.
          </note>
          <note>
            Vi tittar på det. Vi har inget förslag ännu, men frågan finns
            med hos oss.
          </note>
          <note type="speaker">
            Anf. 47 GUNHILD WALLIN (c):
          </note>
          <note>
            Herr talman! Jag tackar statsrådet för svaret. Det känns bra
            att ni tittar på systemet och att det kan gälla alla sjukskrivningar
            att det kan bli mer flexibelt.
          </note>
          <note>
            Om man är sjukskriven i dag ska individen passas in i systemet.
            Vi ska i stället eftersträva ett system som anpassas efter individens
            behov. Om man är sjukskriven på 25 procent och ska öka sin arbetstid
            till 50 procent är det faktiskt en fördubbling av arbetstiden.
            Det är ett stort steg. Risken är att man misslyckas och att det
            blir en ännu jobbigare situation och katastrofalt för den enskilde
            som misslyckas. Genom att ta små steg tror jag att man lättare
            kan uppnå full arbetsförmåga.
          </note>
          <note>
            Finns det någon tidsaspekt på det hela?
          </note>
          <note type="speaker">
            Anf. 48 Statsrådet CRISTINA HUSMARK PEHRSSON (m):
          </note>
          <note>
            Herr talman! Nej, någon tidsaspekt finns inte. Vi har, som sagt,
            just lanserat det flexibla sättet att försöka pröva från vars
            och ens förmåga och möjlighet när det gäller personer med sjukersättning.
          </note>
          <note>
            Jag skulle inte vara förvånad om vi därefter kommer in i en sådan
            diskussion. Det är viktigt att man i stället för att vara helt
            sjukskriven får möjlighet att under sjukskrivningstiden ha kvar
            kontakten med arbetslivet och sina arbetskamrater för att kanske
            förkorta sjukskrivningstiden och inte känna sig utanför. Man kan
            vara med och samtidigt få möjlighet till de insatser som finns
            i form av rehabilitering och kontakt med företagshälsovården.
          </note>
          <note>
            Det är en viktig fråga, och vi tittar också på den.
          </note>
          <note>
            Tillgängligheten till sjukvård
          </note>
          <note type="speaker">
            Anf. 49 JOHAN PEHRSON (fp):
          </note>
          <note>
            Herr talman! Jag har en fråga till socialministern.
          </note>
          <note>
            Som företrädare för Folkpartiet blir man ju väldigt glad när
            man tar del av Socialstyrelsens utvärdering av svensk sjukvård
            i dag. Man konstaterar att den svenska sjukvården ligger långt
            fram när det gäller kvalitet. Man noterar att vi gör många insatser
            för patientsäkerhet och öppnare redovisning. Särskilt glad blir
            jag över att se hur man har nått framgång med att bättre koppla
            ihop psykiatri inom öppenvården. Man noterar avsevärda förbättringar
            under de senaste två åren.
          </note>
          <note>
            Det lilla mörker som finns och som vi måste jobba vidare med
            är tillgängligheten. Här är inte minst tillgången på primärvård
            avgörande. Regeringen har gjort vissa reformer för att öka utbudet
            och för att fler människor ska kunna välja. Det kallades av en
            tidigare frågeställare för vårdval. I de landsting där man inte
            jobbar med att få fler människor att komma in i primärvården blir
            det ett köval. Det är ju andra partier som styr det.
          </note>
          <note>
            Min fråga till socialministern är: Finns det några nya aktuella
            åtgärder som regeringen planerar för att öka tillgängligheten
            ytterligare och se till att vården kommer närmare människor så
            att vi får bättre betyg även där i utvärderingarna i framtiden?
          </note>
          <note type="speaker">
            Anf. 50 Socialminister GÖRAN HÄGGLUND (kd):
          </note>
          <note>
            Herr talman! Tack, Johan Pehrson, för frågan i ett angeläget
            ämne!
          </note>
          <note>
            Precis som Johan Pehrson beskriver ser väldigt mycket ut att
            gå åt rätt håll. Svensk hälso- och sjukvård står sig väl i ett
            internationellt perspektiv. Man ser positiva trender från Socialstyrelsens
            sida när det gäller öppna redovisningar, det vill säga en möjlighet
            att jämföra vårdens kvalitet och tillgänglighet mellan olika utförare.
            Patientsäkerhetsarbetet går framåt. Det sjukdomsförebyggande arbetet
            går framåt. I kontakt med patienten diskuterar läkaren eller sköterskan
            patientens livssituation när det gäller motionsvanor, tobaksvanor,
            matvanor och så vidare. Det har naturligtvis en viktig effekt
            när det gäller hälsan ur förebyggande synvinkel.
          </note>
          <note>
            Jag tror att Johan Pehrson har rätt när det gäller att primärvården
            behöver utvecklas ytterligare. Man ser problem med en del grupper
            med lägre ekonomisk standard.
          </note>
          <note type="speaker">
            Anf. 51 JOHAN PEHRSON (fp):
          </note>
          <note>
            Herr talman! Vi är väl överens till en del, socialministern och
            jag. Något ytterligare som man pekar på och som gäller vården
            och det förebyggande nära människor är skolhälsovården.
          </note>
          <note>
            Här är inte minst de regionala skillnaderna stora. Jag undrar
            om socialministern är beredd att ta några initiativ på detta område.
            Unga människor kan nämligen ofta behöva hjälp och stöd för att
            förstå hur de ska få ett friskare liv helt enkelt. Det är mycket
            som kan göras där. Vi har under många år sett att man har rustad
            ned skolhälsovården. Hur tänker socialministern tillsammans med
            till exempel utbildningsministern rusta upp skolhälsovården? Det
            är i alla fall en central fråga för Folkpartiet i vårt arbete
            i riksdagen.
          </note>
          <note type="speaker">
            Anf. 52 Socialminister GÖRAN HÄGGLUND (kd):
          </note>
          <note>
            Herr talman! Johan Pehrson har förstås rätt på den här punkten
            också, att just skolhälsovården är av central betydelse när det
            gäller inte minst det som han nämnde inledningsvis, nämligen den
            psykiska hälsan. När det gäller närheten till det enskilda barnet
            och till den unga har skolhälsovården ett försteg framför den
            vård som befinner sig lite på avstånd. Detta är naturligtvis väldigt
            centralt när det gäller det preventiva, alltså det förebyggande,
            arbetet. Här finns också ett samarbete som måste utföras tillsammans
            med folkhälsominister Maria Larsson och med utbildningsminister
            Jan Björklund för att vi ska se hur vi kan förstärka skolhälsovården
            eftersom den är en väldigt betydelsefull faktor kortsiktigt men
            också långsiktigt för att framför allt kunna förbättra situationen
            för enskilda men också för att minska trycket på sjukvården i
            framtiden.
          </note>
          <note>
            Arbetskraftsinvandring
          </note>
          <note type="speaker">
            Anf. 53 EVA JOHNSSON (kd):
          </note>
          <note>
            Herr talman! Jag har en fråga till migrationsminister Billström.
            Jag börjar med att spetsa till frågan om arbetskraftsinvandringen
            och undrar vad ministern anser om möjligheterna för asylsökande
            med fast och varaktig anställning att få stanna.
          </note>
          <note>
            I Kronobergs län som jag kommer från tvingades vi under helgen
            se på hur en av våra invånare hämtades av polisen och fördes till
            Gävle där han nu sitter i förvar i väntan på vidare transport
            till Afghanistan. Han är 22 år gammal, kom till Sverige för fyra
            år sedan, har jobbat i tre och ett halvt år, haft en fast anställning
            på en däckfirma i Markaryd och betalar skatt, talar bra svenska
            och är med i den lokala fotbollsklubben. Han är klart integrerad.
            Han ska nu utvisas.
          </note>
          <note>
            Regeringen kommer att öppna upp för arbetskraftsinvandring inom
            kort, vilket naturligtvis är mycket bra. Vi behöver arbetskraft
            i Sverige, det vet vi alla.
          </note>
          <note type="speaker">
            Anf. 54 Statsrådet TOBIAS BILLSTRÖM (m):
          </note>
          <note>
            Herr talman! Först och främst måste jag inleda med att säga att
            jag naturligtvis inte kan kommentera enskilda fall. Det är välkänt
            även för ledamoten. Däremot vill jag gärna understryka hur viktigt
            det är att fundera över och problematisera kring dessa frågor.
            Det är viktigt att göra skillnad mellan den som är asylsökande
            och den som är arbetskraftsinvandrare. Det är viktigt att vi funderar
            över det nu när vi står i begrepp att ta fram en ny lagstiftning.
            Det tycker jag är en angelägen och viktig uppgift. Just nu pågår
            arbetet i Regeringskansliet där vi också berör de frågor som Eva
            Johnsson tog upp i sin fråga. När det arbetet är avslutat avser
            jag att återkomma mer i denna fråga.
          </note>
          <note type="speaker">
            Anf. 55 EVA JOHNSSON (kd):
          </note>
          <note>
            Herr talman! Min fråga var på det principiella planet. Sedan
            hade jag ett exempel från verkligheten.
          </note>
          <note>
            Min följdfråga är om ministern tycker att det är rimligt när
            man nu stiftar en ny lag att man inte beaktar verkligheten och
            därmed fullföljer den arbetslinje även inom detta område som vi
            alla är så överens om och tycker är så bra.
          </note>
          <note>
            Det är oerhört viktigt att beslut som fattas är begripliga för
            alla människor. Att utvisa personer som på något sätt är skötsamma
            skattebetalare, som bidrar till samhällsbyggandet och som trivs
            i Sverige är svårt att begripa och förklara. Vi vet att vi behöver
            arbetskraft mycket väl i Sverige. Att sedan säkerhetsläget i Afghanistan
            också har visat sig vara i högsta grad osäkert förstärker det
            bekymmersamma i denna situation.
          </note>
          <note>
            Men jag är väldigt tacksam för migrationsministerns uttalande
            häromdagen. Han verkar ta situationen i Afghanistan på allra största
            allvar, och jag är tacksam för det.
          </note>
          <note type="speaker">
            Anf. 56 Statsrådet TOBIAS BILLSTRÖM (m):
          </note>
          <note>
            Herr talman! Ledamoten och jag ska ha en interpellationsdebatt
            i denna fråga framöver, och jag tänker inte föregripa den nu i
            kammaren, utan en del av dessa frågor får anstå till dess.
          </note>
          <note>
            Jag vill understryka det som jag har sagt tidigare, nämligen
            att denna fråga måste problematiseras. Som det har påpekats från
            ett antal frivilligorganisationer runt om i Sverige finns det
            en risk om man börjar fundera över gränsdragningen mellan att
            vara asylsökande och att vara arbetskraftsinvandrare. Man skulle
            kunna få en situation där människor som kommer hit som asylsökande
            men som inte lever upp till skyddsnivåerna men som lyckas skaffa
            sig ett arbete får ett försprång och en möjlighet att stanna jämfört
            med dem som kanske nådde lika långt när det gäller skyddsnivåerna
            som den förstnämnda gruppen. Det skulle kunna skapa oklarheter
            i systemet. Därför måste vi fortsätta att fundera över detta,
            och det arbetet pågår som sagt för fullt i Regeringskansliet.
          </note>
          <note>
            Barnomsorg på obekväm arbetstid
          </note>
          <note type="speaker">
            Anf. 57 NIKOS PAPADOPOULOS (s):
          </note>
          <note>
            Herr talman! Min fråga går till kulturminister Lena Adelsohn
            Liljeroth. Den handlar om barnomsorg utanför kontorstid till kulturarbetarnas
            barn.
          </note>
          <note>
            För ett par veckor sedan redovisade TCO tillsammans med Yrkesmusikerförbundet
            och Teaterförbundet en rapport som visar att endast varannan kommun
            kan erbjuda barnomsorg utanför kontorstid. Vi vet alla att detta
            är ett stort bekymmer för kulturarbetarna runt om i hela landet.
            Det är ett ständigt pusslande för musiker, skådespelare med flera
            som arbetar när andra är lediga och barnomsorgen är stängd.
          </note>
          <note>
            Dessutom inför nu regeringen ett vårdnadsbidrag som ytterligare
            minskar utbudet av kommunal barnomsorg.
          </note>
          <note>
            Min fråga till statsrådet är: Vad tänker statsrådet vidta för
            åtgärder för att barnen till kulturarbetarna på våra teatrar och
            i våra orkestrar runt om i landet ska omfattas av den kommunala
            barnomsorgen utanför kontorstid?
          </note>
          <note type="speaker">
            Anf. 58 Kulturminister LENA ADELSOHN LILJEROTH (m):
          </note>
          <note>
            Herr talman! Tack för frågan, Nikos Papadopoulos! Jag vill inte
            vara onödigt formell och säga att det egentligen inte är min fråga.
            Den ligger snarast på Utbildningsdepartementet eller hos Maria
            Larsson. Men jag ska försöka svara på den i alla fall.
          </note>
          <note>
            Den här frågan är inte obekant. Den har funnits med under rätt
            många år. Jag uppvaktades också i opposition av de fackliga organisationerna
            om denna fråga. Detta är ingenting som vi kan lösa från Kulturdepartementets
            sida. Det är en kommunal fråga. Jag vill minnas att den också
            varit ända uppe i Regeringsrätten där man inte har fått rätt.
            Det är en fråga som man får driva i varje kommun, och de anställda
            på de olika kulturinstitutionerna får driva den med arbetsgivarna.
          </note>
          <note>
            Jag förstår och vet att detta är ett problem därför att många
            kulturskapare inte har 95-jobb.
          </note>
          <note type="speaker">
            Anf. 59 NIKOS PAPADOPOULOS (s):
          </note>
          <note>
            Herr talman! Jag förstår att det inte är direkt kulturministerns
            fråga. Men den berör henne eftersom det gäller den grupp som tillhör
            kulturministerns ansvarsområde, nämligen kulturarbetarna i hela
            landet.
          </note>
          <note>
            Barnomsorg måste vara en rättighet för alla barnfamiljer och
            inte bara för dem som arbetar mellan 9 och 5. Det är därför som
            jag ställer följande fråga till kulturministern: Kan kulturministern
            tänka sig att ta några initiativ för att förbättra kulturarbetarnas
            situation under denna tid?
          </note>
          <note type="speaker">
            Anf. 60 Kulturminister LENA ADELSOHN LILJEROTH (m):
          </note>
          <note>
            Herr talman! Jag kan mycket väl ta en diskussion med mina kolleger
            i regeringen, även om det inte riktigt är en fråga för Kulturdepartementet.
          </note>
          <note>
            Men jag kan ändå säga att vissa lättnader och möjligheter faktiskt
            har uppstått genom att man har fått möjlighet att dra av för hushållsnära
            tjänster. Det ger också en stor hjälp, inte minst ekonomiskt,
            för många kulturskapare som ibland har svårt att få lönen att
            räcka till och hitta en lösning. Då kan man också använda sig
            av de hushållsnära tjänsterna om man vill anlita en barnvakt som
            hjälper till på obekväm arbetstid.
          </note>
          <note>
            Höjning av garantipensionen
          </note>
          <note type="speaker">
            Anf. 61 LENNART AXELSSON (s):
          </note>
          <note>
            Herr talman! Min fråga riktar sig till socialminister Göran Hägglund.
          </note>
          <note>
            Pensionärer runt om i landet med PRO och SPF i spetsen är med
            rätta upprörda över hur de har behandlats av den borgerliga regeringen.
            Än så länge har de bara fått vara med och betala för andras skattesänkningar
            och inte själva fått ta del av de goda tiderna.
          </note>
          <note>
            I valrörelsen lovade Kristdemokraterna att garantipensionerna
            skulle höjas, och så sent som i november lovade tre kristdemokratiska
            ministrar i en tidningsartikel samma sak.
          </note>
          <note>
            Nu har statsministern i en intervju i SPF:s tidning Veteranen
            slagit fast att det inte blir några höjningar.
          </note>
          <note>
            Herr talman! Jag och Sveriges pensionärer undrar, Göran Hägglund,
            vad som egentligen gäller. Vad är regeringens besked, och när
            är det pensionärernas tur att få ta del av de goda tiderna?
          </note>
          <note type="speaker">
            Anf. 62 Socialminister GÖRAN HÄGGLUND (kd):
          </note>
          <note>
            Herr talman! Jag tror att det är viktigt att förstå att den absolut
            viktigaste frågan för pensionärerna är hur många människor i vårt
            land som finns i arbete. Hur hög tillväxten blir i Sverige spelar
            en avgörande roll för utvecklingen av pensionerna.
          </note>
          <note>
            Under tiden med den nya regeringen har fler människor kommit
            i arbete. Vi har en ekonomisk utveckling som är väldigt positiv.
            Det gör att vi får de största pensionshöjningarna på många många
            år. Men jag är inte nöjd med detta, utan jag tycker att det finns
            skäl att gå vidare.
          </note>
          <note>
            Beträffande den artikel som Lennart Axelsson refererar till har
            jag sagt att för oss kristdemokrater är ett prioriterat område
            att förbättra situationen för de pensionärer som har de allra
            lägsta inkomsterna. Då talar vi framför allt om kvinnor väldigt
            långt upp i åren som har väldigt låg pension.
          </note>
          <note>
            Vi ska komma ihåg att pensionärerna får stora förbättringar som
            ett resultat av den framgångsrika politik som regeringen har bedrivit
            när det gäller att fler människor kommer i arbete.
          </note>
          <note type="speaker">
            Anf. 63 LENNART AXELSSON (s):
          </note>
          <note>
            Herr talman! Svaret var väl ungefär det svar man kunde vänta
            sig. Vi får alltså inget besked om pensionerna.
          </note>
          <note>
            Vi har sett ett antal svikna vallöften framför allt från Kristdemokraternas
            sida. Det gäller då skatten på bensin som skulle sänkas men som
            nu har höjts. Det gäller fastighetsskatten som skulle bli väldigt
            låg för de flesta, men många har fått en höjning. Och nu gäller
            det alltså garantipensionerna.
          </note>
          <note>
            Det är väl bara att konstatera att den nu förda jobbskattepolitiken
            ökar klyftorna i Sverige. Det gäller även, eller kanske framför
            all, pensionärerna.
          </note>
          <note type="speaker">
            Anf. 64 Socialminister GÖRAN HÄGGLUND (kd):
          </note>
          <note>
            Herr talman! Lennart Axelsson har i grunden fel när det gäller
            det resonemanget. Det som ökar klyftorna i samhället är en politik
            som bedrivs på ett sådant sätt att människor inte har ett arbete
            att gå till. Det är det som ökar klyftorna i det svenska samhället.
          </note>
          <note>
            Nu har vi lagt om politiken. För varje dag som går är det allt
            fler människor som går till ett arbete. Det spelar naturligtvis
            väldigt stor roll för de här människornas självkänsla men också
            för den ekonomi vi har för att kunna förbättra för olika grupper.
          </note>
          <note>
            För övrigt vet jag inte hur det är i Lennart Axelssons värld.
            Men i min värld har vi fyraåriga mandatperioder. Det gör att väljarna
            när mandatperioden är över får en möjlighet att summera fögderiet
            under de fyra år regeringen har styrt landet. Förra gången landade
            man i att Socialdemokraternas misslyckande gjorde att de nog borde
            få sitta i opposition och i stället ställa frågor.
          </note>
          <note>
            Frihandel
          </note>
          <note type="speaker">
            Anf. 65 ANNA BERGKVIST (m):
          </note>
          <note>
            Herr talman! Jag skulle vilja ställa en fråga till handelsminister
            Ewa Björling.
          </note>
          <note>
            Regeringen och Allians för Sverige har slagit fast att världen
            behöver mer frihandel, inte mindre. Det tycker jag är mycket glädjande.
            Jag hoppas att Sverige kan vara frihandelns främsta försvarare
            ute i världen.
          </note>
          <note>
            Under den senaste tiden har jag dock blivit något oroad då det
            har visat sig att det blåser alltmer protektionistiska vindar
            runt om i världen. Inte minst i EU har vi sett detta men också
            i den presidentkampanj i USA som nu pågår. Det är till och med
            så att nationella regelverk har införts för att begränsa konkurrensen
            från omvärlden.
          </note>
          <note>
            Jag är medveten om att Ewa Björling kanske inte har inflytande
            och kan bestämma över andra länder om vad de ska och inte ska
            göra. Men jag har ändå en fråga om vilka planer eller strategier
            handelsministern har för att arbeta för att det verkligen blir
            mer frihandel i världen, inte mindre.
          </note>
          <note type="speaker">
            Anf. 66 Statsrådet EWA BJÖRLING (m):
          </note>
          <note>
            Herr talman! Först vill jag tacka för en intressant fråga, Anna
            Bergkvist! Ja, det stämmer att jag uttrycker att världen behöver
            mer frihandel, inte mindre. När jag är ute i världen brukar jag
            säga att jag inte bara är minister for trade utan också är minister
            for free trade just för att verkligen peka på hur viktigt jag
            tycker att det är med frihandel och fri handel. Notera skillnaden!
          </note>
          <note>
            Vi ser i dag protektionistiska vindar från både USA:s och Europas
            sida. Det första jag avser att göra är naturligtvis att närma
            de kamrater vi har inom EU. Det finns ändå flera länder där man
            fortfarande väldigt mycket tror på frihandel. Det handlar om att
            bli mer sammansvetsad i olika diskussioner i EU.
          </note>
          <note>
            Nästa möte är nu på söndag Gaercmötet.
          </note>
          <note type="speaker">
            Anf. 67 ANNA BERGKVIST (m):
          </note>
          <note>
            Herr talman! Först vill jag tacka Ewa Björling för svaret.
          </note>
          <note>
            Det gläder mig oerhört mycket att vi äntligen har fått en handelsminister
            som tar de här frågorna på allvar. Det är med glädje jag ser fram
            emot kommande arbete i EU och inte minst att vi under Sveriges
            ordförandeskap extra mycket kan lyfta fram de här frågorna och
            lägga tonvikten på dem så att vi verkligen får med oss övriga
            länder i EU som nu kanske ändå har vänt något och förespråkar
            mer protektionistiska regler.
          </note>
          <note>
            Jag önskar ministern lycka till och tackar ännu en gång för svaret.
          </note>
          <note type="speaker">
            Anf. 68 Statsrådet EWA BJÖRLING (m):
          </note>
          <note>
            Herr talman! Jag kan ta ett tydligt exempel. Det handlar väldigt
            mycket om frågor som rör handel och klimat. En av den här regeringens
            främsta prioriteringar är just klimatfrågan. Klimatet är ett viktigt
            område och ett område där vi mycket mer kan länka oss samman för
            att se dels hur vi kan stimulera konsumenterna till att använda
            mer klimatvänliga varor, dels hur vi kan sänka tullar inom de
            här områdena.
          </note>
          <note>
            För att få en tätare sammansvetsad liberal klubb inom EU handlar
            det, tror jag, just om att se positiva fördelar och om att stimulera
            till mer frihandel, för det är klimatvänligt när vi också kan
            handla närmare, med våra grannar.
          </note>
          <note>
            Utvisningar till Afghanistan
          </note>
          <note type="speaker">
            Anf. 69 MAGDALENA STREIJFFERT (s):
          </note>
          <note>
            Herr talman! Jag har en fråga till migrationsminister Tobias
            Billström med anledning av den afghanske utrikesministerns besök
            förra veckan. Situationen i Afghanistan är, som vi vet, mycket
            allvarlig. Fortfarande är det en skör demokrati med instabila
            institutioner. Våldet har ökat markant.
          </note>
          <note>
            Afghanistans utrikesminister vädjade till några av oss riksdagsledamöter
            som träffade honom om att Sverige inte ska skicka tillbaka flyktingar
            till Afghanistan.
          </note>
          <note>
            I dag är verkligheten att ungefär 700 afghaner i Sverige som
            har fått avslag väntar på att med tvång bli avvisade till Afghanistan.
            Afghanistans utrikesminister säger: Att skicka unga afghanska
            män tillbaka till Kabul utan familj eller socialt nätverk, utan
            bostad, arbete eller annan möjlighet till uppehälle gör dem lättare
            till offer för talibaner, lokala krigsherrar och narkotikabaroner.
          </note>
          <note>
            Migrationsdomstolen ger samma bild i en dom som kom bara häromdagen.
            Där pekar man på att det inte är säkert för personer att skickas
            tillbaka till Kabul. Vidare deklarerar Afghanistans utrikesminister
            att det återvändandeavtal länderna emellan som skrivits inte är
            legitimt.
          </note>
          <note>
            Jag är väl medveten om att Migrationsverket och migrationsdomstolarna
            fattar beslut i enskilda fall. Men ämnar migrationsministern vidta
            några åtgärder generellt utifrån samtalen med utrikesministern
            från Afghanistan?
          </note>
          <note type="speaker">
            Anf. 70 Statsrådet TOBIAS BILLSTRÖM (m):
          </note>
          <note>
            Herr talman! Svaret på den första frågan är, som jag utgår från
            att ledamoten vet, naturligtvis nej därför att frågan om handläggning
            av asylärenden inte är en fråga för regeringen. Frågan är inte
            heller en fråga för riksdagen, utan den är en fråga för Migrationsverket
            och migrationsdomstolarna.
          </note>
          <note>
            Jag hade ett mycket bra samtal med den afghanske utrikesministern
            där vi diskuterade de här frågorna. Jag klargjorde mycket tydligt
            den svenska positionen: att människor som har fått avslag på sin
            asylansökan naturligtvis ska, oavsett vilket land de kommer från,
            lämna Sverige, för annars hotas integriteten i det svenska systemet.
          </note>
          <note>
            I anslutning till talen och till de problem som finns i Afghanistan
            med återvändande vill jag också påpeka att från Sverige återvände
            25 personer under 2007. Jag har väl skickat tillbaka tre personer.
            Jag tror inte beträffande de här siffrorna att Afghanistan står
            och faller med de människor som Sverige återsänder; det kan jag
            inte tro.
          </note>
          <note type="speaker">
            Anf. 71 MAGDALENA STREIJFFERT (s):
          </note>
          <note>
            Herr talman! Det handlar om 700 afghaner som väntar på utvisning
            från Sverige. Vidare skulle jag vilja höra lite grann om det återvändandeavtal
            som ministern säger inte är legitimt och om hur man kan agera
            utifrån det.
          </note>
          <note>
            Orsaken till att Sverige skickar tillbaka människor till Afghanistan
            är att Migrationsverket har tolkat utlänningslagen och begreppet
            väpnad konflikt på ett sådant sätt att det endast är sex provinser
            i Afghanistan som man inte kan skicka tillbaka människor till,
            utan man säger att väpnad konflikt råder.
          </note>
          <note>
            Detta har gjort att rättspraxis har förändrats i samband med
            den nya instans- och processordningens införande. Det går emot
            den dåvarande regeringens intentioner. Lagstiftningen säger att
            uppehållstillstånd ska beviljas till personer som behöver skydd
            på grund av yttre och inre väpnad konflikt eller på grund av andra
            svåra motsättningar i hemlandet.
          </note>
          <note>
            Vi har vid olika tillfällen diskuterat begreppet väpnad konflikt,
            men vi kanske också ska börja diskutera vad vi lagstiftare menar
            med svåra motsättningar i hemlandet. Migrationsverket säger i
            sin tolkning att det inte är svåra motsättningar i Irak, i Somalia
            eller i Afghanistan. Det är klart att detta kan kritiseras.
          </note>
          <note>
            Min följdfråga är om det finns någon vilja till en översyn av
            utlänningslagen i syfte att göra definitionen av väpnad konflikt
            och svåra motsättningar i ett land tydligare och bredare.
          </note>
          <note type="speaker">
            Anf. 72 Statsrådet TOBIAS BILLSTRÖM (m):
          </note>
          <note>
            Herr talman! Jag kan konstatera att under mitt samtal med utrikesministern
            från Afghanistan, Dr Spanta, framfördes inga av de synpunkter
            som Magdalena Streijffert nu ger uttryck för här i kammaren. Vi
            talade inte om någon uppsägning av återvändandeavtalet eller något
            motsvarande.
          </note>
          <note>
            Beträffande den ytterligare fråga som Magdalena Streijffert lyfte
            fram kan jag bara konstatera att regeringen redan har tillsatt
            en översyn av den nya instans- och processordningen för utlännings-
            och medborgarskapsärenden. Det gjordes förra året, och den kommer
            att vara färdig i februari 2009. I det arbetet ingår de frågeställningar
            som ledamoten tog upp. Arbetet har alltså redan påbörjats.
          </note>
          <note>
            Pensionärernas ekonomiska situation
          </note>
          <note type="speaker">
            Anf. 73 HILLEVI LARSSON (s):
          </note>
          <note>
            Herr talman! Landets socialsekreterare tycker att trycket under
            det senaste året har ökat betänkligt. Jag vill redan nu nämna
            att jag vill ställa min fråga till Cristina Husmark Pehrsson.
          </note>
          <note>
            En av de grupper som nu kommer till socialen är pensionärer med
            låga pensioner. Något som gör saken ännu allvarligare är att det
            är allt fler socialkontor som hänvisar dessa människor till kyrkorna,
            därför att de klarar helt enkelt inte trycket. De har fått politiskt
            tillsagt att de inte ska ge så mycket hjälp, och dessutom är det
            många fler som har kommit dit.
          </note>
          <note>
            Då undrar jag om det verkligen är rimligt att våra svenska äldre
            människor som faktiskt inte kan arbeta de allra flesta är inte
            kapabla att göra det ska ha som sista möjlighet att gå till socialen
            och även till kyrkan. Det finns dessutom ett mörkertal av pensionärer
            som tycker att det är förnedrande att gå till socialen.
          </note>
          <note>
            Hur ser regeringen på den här frågan?
          </note>
          <note type="speaker">
            Anf. 74 Statsrådet CRISTINA HUSMARK PEHRSSON (m):
          </note>
          <note>
            Herr talman! Jag kan referera till Göran Hägglunds svar tidigare,
            att det bästa sättet för oss att hjälpa de här pensionärerna är
            att se till att vi har en tillväxt och en ökad sysselsättning
            i det här landet. Det innebär att pensionerna kommer att stiga
            väldigt mycket mer än vad de har gjort de föregående åren med
            socialdemokratisk majoritet, så det kan jag glädja frågeställaren
            med.
          </note>
          <note>
            Den här regeringen har också höjt bostadstillägget för pensionärer
            ganska betydligt. Men där har vi ett problem som jag vill påpeka,
            nämligen att det finns pensionärer i dag med låga inkomster som
            av olika anledningar inte söker bostadstillägg för pensionärer
            fast de har rätt till det. Det finns ett antal som inte tror att
            de ska få det eller som helt enkelt inte vill ansöka om det. Därför
            får man med förenade insatser och information se till att de söker
            det bostadstillägg som de faktiskt har rätt till.
          </note>
          <note type="speaker">
            Anf. 75 HILLEVI LARSSON (s):
          </note>
          <note>
            Herr talman! Ja, det är riktigt, och det är faktiskt många pensionärer
            som inte vet att de har den möjligheten. Därför krävs det en stor
            informationskampanj, som jag ser det. Men jag tror inte att det
            räcker, för något som vi har sett under den senaste tiden är att
            det är allt fler pensionärer som går till socialen, som ändå är
            den sista utvägen, och i sin tur hänvisas vidare till kyrkorna.
          </note>
          <note>
            Pensionärer har ju utgifter liksom alla vi andra. De kan till
            och med ha extra utgifter. Det kan handla om mediciner. Om man
            inte är så rörlig måste man ha bil, och bilförsäkringen har blivit
            dyrare. Hyrorna har också ökat på många håll. Det som kan tyckas
            vara lite pengar är väldigt mycket pengar för den som har väldigt
            låg pension.
          </note>
          <note>
            Jag tycker att det här är en grundläggande trygghetsfråga, så
            vi kan inte bara hänvisa till framtida tillväxt. Nu väntar ju
            en lågkonjunktur, och då är risken att det blir ännu värre.
          </note>
          <note>
            De sämst ställda pensionärerna ska inte behöva gå till socialen.
            Jag hoppas att regeringen verkligen gör någonting åt det här.
          </note>
          <note type="speaker">
            Anf. 76 Statsrådet CRISTINA HUSMARK PEHRSSON (m):
          </note>
          <note>
            Herr talman! Tack så mycket för följdfrågan! Jag vet att statsrådet
            Maria Larsson gör en kraftfull insats på äldreområdet med satsningar
            både på kvalitet inom äldreomsorgen och på flera särskilda boendebyggnader.
            Frågeställaren vet också att under Socialdemokraternas sista år
            vid makten drogs antalet särskilda boendeplatser kraftigt ned.
            Det försöker vi nu återställa med en betydande satsning på just
            boendefrågorna. Jag vet att det i dag är 77 kommuner som har ansökt
            om stimulanspengar för att bygga fler bostäder till landets pensionärer.
          </note>
          <note>
            Sedan är det välkommet att Socialdemokraterna till slut anslöt
            sig till pensionsöverenskommelsen. Vi är fem partier som står
            bakom pensionsöverenskommelsen. Det var väldigt väl att Socialdemokraterna
            kom till den pensionsgrupp som sitter och diskuterar bland annat
            pensionärernas ekonomiska situation. Det välkomnar jag.
          </note>
          <note>
            Vinter-OS till Sverige
          </note>
          <note type="speaker">
            Anf. 77 SVEN BERGSTRÖM (c):
          </note>
          <note>
            Herr talman! Regeringen aviserade redan i sin första regeringsdeklaration
            att man ville främja svenskt värdskap för stora idrottsevenemang
            här i landet. Det välkomnar vi från Centerpartiet och jag som
            har motionerat i den här frågan flera gånger. Jag ser fram emot
            det. Frågan har också utretts av en särskild utredare, Anders
            Lindström, som har presenterat ett betänkande i frågan.
          </note>
          <note>
            Jag vet att idrottsministern nu har bjudit in ledande företrädare
            för idrottsrörelsen för att resonera vidare om hur man ska kunna
            göra verklighet av det här. Jag utgår från att också det ultimata,
            ett vinter-OS i Sverige, står på dagordningen.
          </note>
          <note>
            Jag vill fråga idrottsministern på vilket sätt hon vill gå vidare
            och göra verklighet av ambitionerna i regeringsdeklarationen om
            stora idrottsevenemang och då med sikte på ett vinter-OS.
          </note>
          <note type="speaker">
            Anf. 78 Kulturminister LENA ADELSOHN LILJEROTH (m):
          </note>
          <note>
            Herr talman! Det är riktigt att regeringen har ambitionen att
            få flera internationella evenemang till Sverige, inte bara idrottsevenemang
            ska jag tillägga.
          </note>
          <note>
            Anders Lindströms utredning, som Sven Bergström hänvisar till
            och som ligger på Näringsdepartementet, handlar om evenemang i
            stort. Man kan säga att idrottsfrågorna kom in som ett extra direktiv
            strax innan det blev ett regeringsskifte.
          </note>
          <note>
            Jag kan väl medge att vi kanske borde ha satt i gång den här
            frågan tidigare, men det har varit ett tryck på väldigt många
            andra frågor. Nu har jag dock bjudit in till möte nästa vecka,
            och vi har haft en dialog hela tiden som jag har suttit som idrottsminister.
            På mötet kommer vi bland annat att diskutera hur vi kan gå vidare
            och forma en strategi för att få fler större evenemang till Sverige.
          </note>
          <note>
            Jag återkommer i mitt nästa svar till detta med olympiska spel.
          </note>
          <note type="speaker">
            Anf. 79 SVEN BERGSTRÖM (c):
          </note>
          <note>
            Herr talman! Jag välkomnar de försiktigt positiva beskeden.
          </note>
          <note>
            Vi har sett bara under de senaste veckorna exempel på framgångsrika,
            välarrangerade, svenska stora idrottsevenemang. Vi hade skidskytte-VM
            uppe i Östersund. Vi har haft Skidspelen i Falun, där idrottsministern
            var prisutdelare. Vi har nu senast haft Vasaloppet, en klassiker.
            Och till sommaren har vi O-ringens femdagarsorientering i Sälen
            med 20 000 deltagare från 40 olika länder. Vi är alltså duktiga
            på detta och behöver gå vidare med det här, tycker jag.
          </note>
          <note>
            Det är nästan lite genant när nu Norge, vårt lilla grannland
            i väster, intensivt förbereder en ansökan om ett tredje vinter-OS
            innan vi i Sverige på allvar har gett oss på ett första i Sverige.
          </note>
          <note>
            Jag hoppas verkligen att det här kan bli verklighet och att idrottsrörelsen
            tillsammans med regeringen nu går till offensiv i frågan.
          </note>
          <note type="speaker">
            Anf. 80 Kulturminister LENA ADELSOHN LILJEROTH (m):
          </note>
          <note>
            Herr talman! Det är riktigt att vi är mycket duktiga på evenemang.
            Nästa vecka börjar konståknings-VM i Göteborg. Vi hade också alpin-VM
            förra året uppe i Åre, ett arrangemang som blev väldigt lyckat
            och som också genererade en vinst på 30 miljoner kronor.
          </note>
          <note>
            Nu är det så att det inte är regeringen som ansöker om olympiska
            spel, utan det gör idrottsrörelsen själv. Vi kan bara avvakta
            att Sveriges olympiska kommitté möjligen beslutar sig för att
            ansöka om ett OS, oavsett om det blir ett sommar-OS eller ett
            vinter-OS. Men jag har en regelbunden dialog med såväl Sveriges
            olympiska kommitté som Riksidrottsförbundet.
          </note>
          <note>
            Försäljningen av Vin &amp; Sprit AB
          </note>
          <note type="speaker">
            Anf. 81 CARINA HÄGG (s):
          </note>
          <note>
            Herr talman! Vi vet att regeringen säljer ut och styckar upp
            statliga företag utan att vi har fått presenterat för oss några
            som helst rationella skäl. Inte heller har vi kunnat se att det
            har något med samhällsekonomin att göra, utan det sker av klart
            ideologiska skäl. Och det är framför allt kristdemokrater som
            i regeringen med glädje tar sig an uppgiften att sälja ut det
            som tillhör oss alla, svenska folkets egendomar.
          </note>
          <note>
            Men det finns ett av dessa företag som det har förvånat mig särskilt
            mycket att Kristdemokraterna vill göra sig av med, och det är
            Vin &amp; Sprit, därför att det har en nationell betydelse men det
            har också en internationell betydelse.
          </note>
          <note>
            Jag har pekat på sambandet med PGU, politik för global utveckling,
            som vi har varit eniga om. Det får konsekvenser som inte ligger
            i linje med vad vi har fattat beslut om gemensamt. Vin &amp; Sprit
            är ett av de få redskap vi har för att påverka alkoholpolitiken
            internationellt, inte minst i samarbetsländer. Det finns ett regelverk
            som vi ofta kritiserar. Vi kanske skulle vilja göra mer av det,
            men om man jämför med konkurrenterna, de multinationella bolagen,
            har Vin &amp; Sprit ändå varit ett instrument i biståndspolitiken.
            Varför gör Göran Hägglund och Kristdemokraterna sig av med detta
            alkoholpolitiska instrument?
          </note>
          <note type="speaker">
            Anf. 82 Socialminister GÖRAN HÄGGLUND (kd):
          </note>
          <note>
            Herr talman! Om det vore så, som Carina Hägg säger, att detta
            vore ett alkoholpolitiskt instrument skulle vi se på frågan på
            ett annat sätt. Men vår grundsyn är den att företag som är verksamma
            på en konkurrensutsatt marknad, som har samma spelregler som strikt
            kommersiella företag, finns det ingen anledning att staten binder
            upp skattebetalarnas pengar i.
          </note>
          <note>
            Det finns stora behov på många andra områden där det inte finns
            någon annan som vill investera. Vi kan prata om boenden för äldre,
            vägnät, järnvägssatsningar och så vidare som investeringar där
            staten har ett särskilt ansvar. Men staten har inget särskilt
            ansvar för att sälja sprit i andra länder.
          </note>
          <note type="speaker">
            Anf. 83 CARINA HÄGG (s):
          </note>
          <note>
            Herr talman! Jag förstår av socialministerns svar att regeringen
            över huvud taget inte har prövat utförsäljningen av Vin &amp; Sprit
            mot den politik för global utveckling som regeringen har ett ansvar
            för att genomföra. Jag beklagar det och hoppas att det inte upprepas.
            Jag tycker att vi gemensamt borde se till att politik för global
            utveckling får en realitet i det politiska uttrycket.
          </note>
          <note>
            Jag är också oerhört förvånad över att just Kristdemokraterna
            inte har velat se att alkoholen är ett viktigt skäl till att man
            inte alltid får den utveckling i vissa länder som man skulle vilja.
            Jag är förvånad över att man vill öppna spritkranarna till de
            regioner som skulle behöva stöd och hjälp för att bygga upp en
            alternativ alkoholpolitik i stället för det som de multinationella
            bolagen presenterar. De politiker som finns i de här staterna
            för att sköta lagstiftningen har inte samma makt som dessa multinationella
            bolag. Dem vill Göran Hägglund ge ett bättre redskap för att kunna
            sälja ännu mer sprit i utvecklingsländer.
          </note>
          <note type="speaker">
            Anf. 84 Socialminister GÖRAN HÄGGLUND (kd):
          </note>
          <note>
            Herr talman! Missbruk av alkohol hindrar utveckling i Sverige
            och i andra länder. Det är ett faktum. Det är skälet till att
            jag tycker att det är klokt att vi i Sverige har det statliga
            Systembolaget som gör att vi begränsar tillgången på alkohol för
            till exempel underåriga. Då spelar Systembolaget en roll.
          </note>
          <note>
            Men Vin &amp; Sprit har en helt annan roll. Tillsammans med framför
            allt ett antal multinationella företag spelar Vin &amp; Sprit på en
            global arena. Det är inte så att Vin &amp; Sprit har varit fritt från
            kritik. De har inte, utifrån sin position, behandlat till exempel
            de fattigaste länderna särskilt mycket mer skonsamt än de andra
            storföretagen. Sanningen är den att Vin &amp; Sprit inte spelar någon
            alkoholpolitisk roll, utan det är ett stort företag bland andra
            som det inte finns någon anledning att staten äger.
          </note>
          <note>
            Hot mot den svenska basindustrin
          </note>
          <note type="speaker">
            Anf. 85 GUNNAR ANDRÉN (fp):
          </note>
          <note>
            Herr talman! Jag tänker ställa en fråga om fler och trygga jobb
            i den svenska basindustrin. Jag hoppas att kammaren har överseende
            och ursäktar detta. Frågan går därför till handelsministern.
          </note>
          <note>
            Ryssland har infört exporttullar på massaved och andra träprodukter.
            De är nu på 10 euro per ton. Sedan vi senast diskuterade detta
            har jag fått klart för mig att de kommer att höjas med 50 procent
            redan den 1 april och alltså bli 15 euro per ton. Här handlar
            det om att exportera arbetslöshet till Sverige och Finland.
          </note>
          <note>
            Jag undrar vad statsrådet och regeringen gör för att undvika
            denna export och detta hot mot den svenska basindustrin. Det berör
            folk i Ortviken, Husum, Hallstavik och andra orter.
          </note>
          <note type="speaker">
            Anf. 86 Statsrådet EWA BJÖRLING (m):
          </note>
          <note>
            Herr talman! Tack för en intressant fråga, Gunnar Andrén! Jag
            håller med om att det är en oerhört viktig fråga för den svenska
            skogsindustrin och inte minst för den finska skogsindustrin eftersom
            den är ännu större än Sveriges.
          </note>
          <note>
            Jag samarbetar med min finska kollega, handelsminister Paavo
            Väyrynen, i den här frågan och även med den svenska skogsindustrin
            respektive den finska skogsindustrin. Vi har också haft långa
            samtal med kommissionen som för vår gemensamma talan gentemot
            Ryssland. Det stämmer att det är väldigt bråttom i den här frågan
            eftersom det sker en 50-procentig höjning den 1 april.
          </note>
          <note>
            Det senaste som jag har hört i frågan är att Ryssland har visat
            sig vara mer flexibelt än förut. Nu ska de gå hem och fundera
            över sina ytterligare förhandlingsmandat. Jag har gott hopp om
            att denna fråga ska lösas.
          </note>
          <note type="speaker">
            Anf. 87 GUNNAR ANDRÉN (fp):
          </note>
          <note>
            Herr talman! Jag tror att det är väldigt viktigt att denna fråga
            löses, och den måste lösas snabbt före den 1 april eftersom den
            berör väldigt många svenska jobb och en stor del av den svenska
            importen av massaved. Våra industrier måste kunna fortsätta att
            arbeta på högvarv. Denna fråga handlar om vårt välstånd mer än
            många andra frågor.
          </note>
          <note>
            Jag vill fråga statsrådet om det finns något mer som Sverige
            och Finland kan göra jag inser också att detta berör Finland ännu
            mer än att förlita sig på EU-kommissionen. Man skulle möjligen
            kunna misstänka att kommissionens intresse inte är så starkt som
            det svenska och finska intresset i denna fråga.
          </note>
          <note type="speaker">
            Anf. 88 Statsrådet EWA BJÖRLING (m):
          </note>
          <note>
            Herr talman! Vi står i nära kontakt med kommissionen avseende
            denna fråga. Jag kan försäkra Gunnar Andrén om att man också har
            insett betydelsen av den eftersom både Sverige och Finland gemensamt
            har tryckt på.
          </note>
          <note>
            Ett problem i detta är att Ryssland vill koppla den här frågan
            till ett WTO-inträde och säger att den dagen de får tillträde
            till WTO kommer också de här tullarna att minska och försvinna.
            Jag vill vara väldigt tydlig med att den svenska regeringen välkomnar
            Ryssland in i WTO på precis samma villkor och spelregler som för
            alla andra länder. WTO-frågan ska definitivt särkopplas från frågan
            om virkestullar.
          </note>
          <note>
            Det är också oroväckande att Ryssland nu har beslutat att man
            bara ska kunna förtulla virket på tre stationer i norra Finland.
            Det gör att det blir väldigt mycket dyrare att exportera ut virke
            därifrån.
          </note>
          <note>
            Jag har gott hopp i frågan, och vi står i tät kontakt med kommissionen
            avseende detta. Jag avser även att ta upp detta med mina kolleger
            på söndag i Bryssel.
          </note>
          <note>
            Lavaldomen och svensk arbetsrätt
          </note>
          <note type="speaker">
            Anf. 89 PATRIK BJÖRCK (s):
          </note>
          <note>
            Herr talman! Min fråga gäller EG-domen, den så kallade Lavaldomen,
            och svensk arbetsrätt. Det finns i dag en stor oro på arbetsmarknaden
            efter utslaget i det så kallade Lavalmålet. Det är en oro för
            lönedumpning och försämrade arbetsvillkor. Det finns också en
            stor oro i Sverige för om regeringen verkligen avser att slå vakt
            om den svenska modellen.
          </note>
          <note>
            Kan vi i dag få ett tydligt besked att regeringen avser att vidta
            nödvändiga åtgärder för att stödja den svenska arbetsmarknadsmodellen
            och att den utredning som vi har förstått nu äntligen är på gång
            arbetar så skyndsamt att man kan vara klar innan AD:s dom i målet
            faller?
          </note>
          <note type="speaker">
            Anf. 90 Socialminister GÖRAN HÄGGLUND (kd):
          </note>
          <note>
            Herr talman! Det är en väldigt viktig fråga som Patrik Björck
            tar upp. Här har arbetsmarknadsminister Sven Otto Littorin och
            även statsministern varit väldigt tydliga. Vi måste ta den här
            frågan på allra största allvar och göra ett grundligt arbete tillsammans
            med parterna på den svenska arbetsmarknaden så att vi kan stå
            eniga om eventuella förändringar som måste göras.
          </note>
          <note>
            Detta är av väldigt stor betydelse för den framgångsrika svenska
            modellen där vi har ett stort mått av samförstånd. Det har naturligtvis
            varit hårda tag i lönerörelser och så vidare, men det har funnits
            ett stort samförstånd om de grundläggande spelreglerna på arbetsmarknaden.
            Regeringen har ingen annan avsikt än att så ska vara fallet också
            fortsättningsvis.
          </note>
          <note type="speaker">
            Anf. 91 PATRIK BJÖRCK (s):
          </note>
          <note>
            Herr talman! Tack, ministern, för svaret! Det här handlar om
            regeringens trovärdighet när det gäller den svenska modellen.
            Det har under regeringens tid vid makten gång på gång kommit fram
            en splittring i regeringen då olika ministrar har uttalat sig
            om de här frågorna på helt olika sätt. Det är det som skapar denna
            stora oro, nämligen att man inte har stöd för tankegången om att
            slå vakt om svensk arbetsrätt i Sveriges regering och att ministrarna
            uttalar sig så helt olika om samma fråga. Det gäller alltså trovärdighet
            och att få ett tydligt uttalande.
          </note>
          <note>
            Min andra fråga gällde tidsperspektivet. Avser regeringen att
            se till att utredningen arbetar med en sådan takt att man lägger
            fram ett förslag till förändringar innan Arbetsdomstolens dom
            faller, vilket troligen väntar någon gång till hösten? Tidsperspektivet
            är alltså viktigt liksom regeringens trovärdighet. Det finns mycket
            i övrigt att önska i de här frågorna.
          </note>
          <note type="speaker">
            Anf. 92 Socialminister GÖRAN HÄGGLUND (kd):
          </note>
          <note>
            Herr talman! Jag tror att Patrik Björck har anledning att konstatera
            att regeringen i just den här frågan har visat stor tydlighet
            och enighet om den svenska modellen. Här finns inga skillnader
            mellan partierna inom regeringen, och jag tror att det också finns
            en bred enighet bland riksdagens olika, ja, faktiskt samtliga,
            partier.
          </note>
          <note>
            När det gäller tidsperspektivet är jag för dåligt påläst, får
            jag säga, om när den här utredningen ska vara slutförd. Men det
            finns all anledning till att det här ska gå skyndsamt och att
            det ska ske i samförstånd med arbetsmarknadens parter, just för
            att behålla den styrka som Sverige traditionellt har haft och
            att den också ska kunna gälla fortsättningsvis.
          </note>
          <note type="speaker">
            Anf. 93 FÖRSTE VICE TALMANNEN:
          </note>
          <note>
            Då tackar vi medverkande statsråd och övriga medverkande i dagens
            frågestund för detta.
          </note>
          <note>
            6 § (forts. från 4 §) Debatt om aktuella frågor i EU-samarbetet
          </note>
          <note type="speaker">
            Anf. 94 MAX ANDERSSON (mp):
          </note>
          <note>
            Fru talman! Som talmannen säkert har observerat har jag inte
            min kampanjtröja med texten Sverige ut ur EU på mig här i talarstolen
            i dag. Det är av två skäl.
          </note>
          <note>
            Det första är att det är innehållet i politiken i EU som vi ska
            debattera här i dag. Jag har inga problem med att kräva att Sverige
            ska gå ur EU och försvara varför vi ska ut ur EU, men det är inte
            det som den här punkten på dagordningen handlar om.
          </note>
          <note>
            Sedan finns det ett annat skäl. Jag respekterar riksdagens dress
            code . I denna kammare har vi principen att man inte har på sig
            kampanjtröjor. Man tar inte med sig banderoller och plakat och
            viftar med flaggor inne i kammaren. I vissa parlament gör man
            så. Det finns poänger med det, men så gör vi inte här.
          </note>
          <note>
            Vi har också principen om att kammarens utformning ska vara politiskt
            neutral. Ni ser ingen gigantisk bild på Branting eller Hans Majestät
            Konungen här bakom talmannen. Ni ser en vacker bonad. Värdemässig
            neutralitet råder. Här finns inga röda flaggor när debatterna
            hålls på första maj. Det är en princip som är bra för denna kammare.
          </note>
          <note>
            Men varför har man då hängt upp en EU-flagga här i Sveriges riksdags
            kammare? Vi har en svensk flagga här, men det är för att poängtera
            att det här är Sveriges riksdag. När jag lyssnade på debatten
            före frågestunden verkade det som om många av dem som deltog i
            den här debatten hade fått för sig att det här var EU:s riksdag,
            och att poängen med denna debatt var att tävla i vem som kan älska
            EU mest. Skillnaden mellan att vara Sveriges riksdag och att vara
            EU:s riksdag verkar det som om många av ledamöterna här i kammaren
            inte har förstått. Jag tycker att det är synd att majoriteten
            har bestämt sig för att man ska hänga upp denna ytterst laddade
            politiska symbol, som faktiskt innebär propaganda för EU här i
            Sveriges riksdags kammare. Det borde vara en politiskt neutral
            sal.
          </note>
          <note>
            Jag går över till nästa fråga. EU och miljön har diskuterats
            mycket. Låt det klart sägas att EU har en lika dålig miljöpolitik
            som det har haft de senaste decennierna. Det gäller på punkt efter
            punkt. Kolla på fiskepolitiken! Kolla på kemikaliepolitiken! Kolla
            på jordbrukspolitiken!
          </note>
          <note>
            Ja, klimatpolitiken i EU har blivit bättre på sistone, men det
            är inte EU:s miljöpolitik som har förändrats. Det är inte styrkeförhållandena
            inom EU som har förändrats. Det som har förändrats är argumenten
            om att klimatkrisen är så nära och så allvarlig att den har blivit
            omöjlig att ignorera totalt. Den politik som EU har skapat innebär
            en förbättring, men den är totalt otillräcklig för att vi ska
            kunna undvika en global klimatkatastrof med hundratals miljoner
            döda.
          </note>
          <note>
            Jag är övertygad om att EU kommer att få en bättre klimatpolitik
            inom kort och att USA, Kina och Indien, ja, hela världen, kommer
            att skaffa sig en bättre klimatpolitik inom kort. De vetenskapliga
            argumenten är nu så starka att de inte går att ignorera. Men det
            är inte EU som har förändrats. Det är verkligheten som håller
            på att komma i kapp oss.
          </note>
          <note>
            En annan viktig fråga som är aktuell inom EU just nu är Lissabonfördraget,
            EU-konstitutionen som nu kommer tillbaka under ett annat namn.
            Kommer ni ihåg hur det lät 2004, när man bestämde att man skulle
            ha folkomröstningar i en väldig massa medlemsländer? Frankrikes
            premiärminister gick till och med ut och sade att en sann europé
            inte kan vara emot en folkomröstning. Det sade han därför att
            det sågs som ett så stort steg att det vore omöjligt att ha demokratisk
            acceptans för att driva igenom det utan att fråga folken. Så frågade
            man folken, och folken sade nej i Frankrike och Holland.
          </note>
          <note>
            Då döpte man om konstitutionen till Lissabonfördraget. Men innehållet
            är i princip detsamma. Och naturligtvis vågar man inte fråga folket
            längre. Den europeiska politiska eliten har nämligen lärt sig
            att om man frågar folken om de vill ha det Europa man vill bygga
            så säger folken nej.
          </note>
          <note>
            Det finns ett land där det kommer att bli en folkomröstning trots
            allt. Det är Irland. Där kräver grundlagen att man måste fråga
            folket.
          </note>
          <note>
            Det var en omröstning i EU-parlamentet helt nyligen. EU-parlamentet
            hade en omröstning om Lissabonfördraget. Det fanns ett tilläggsyrkande
            om att man skulle uppmana EU att respektera utgången av den irländska
            folkomröstningen, så att om det blev ett nej skulle det respekteras.
          </note>
          <note>
            Miljöpartiet var självklart för. Junilistan var självklart för.
            Vänsterpartiet var för. Folkpartiet var också för. Kristdemokraterna
            var för. Flera socialdemokrater, faktiskt allihop, var för. Men
            Moderaterna röstade nej till att respektera det irländska folkets
            vilja. Jag tycker att det är beklämmande, mycket beklämmande.
            Jag kan bara säga en sak: Om ni moderater vågar säga det som varje
            demokrat borde säga, om ni vågar låta era demokratiska röster
            sjunga ut, då lovar jag att skänka er den ask med Vicks Blå halstabletter,
            som jag här visar upp. Om det kan hjälpa er ska ni få så många
            halstabletter ni vill.
          </note>
          <note type="speaker">
            Anf. 95 ANDRE VICE TALMANNEN:
          </note>
          <note>
            Om Max Andersson inte var här vid starten av debatten kan jag
            berätta att vi informerade om att EU-flaggan hängs upp varje år
            när vi har EU-debatt. Den hänger där den dagen.
          </note>
          <note type="speaker">
            Anf. 96 ANNA KINBERG BATRA (m) replik:
          </note>
          <note>
            Fru talman! Låt mig börja med att säga att jag inte tycker att
            Sverigeflaggan är propaganda för Sverige. Ibland är jag för besluten
            i Sveriges riksdag ganska ofta nuförtiden och ibland är jag emot
            dem. Så är det med beslutsnivåerna också i EU. Jag hoppas att
            vi får se mer av flaggan. Mig veterligen är det en rätt bred majoritet
            i riksdagsstyrelsen som står bakom detta mycket bra initiativ.
          </note>
          <note>
            Vad gäller klimatet väntade jag mig den typen av orimliga inlägg.
            Det finns alltid en position långt bortom det rimliga som Miljöpartiet
            kan inta och sedan ställa sig och ropa att vi andra är orimliga.
            Jag skulle vilja fråga Max Andersson hur han vill förbättra klimatet.
            Han erkänner att EU nu tar tag i verkligheten, men samtidigt vill
            han lämna samarbetet.
          </note>
          <note>
            Vad gäller folkomröstningen är vår position väl känd. Jag konstaterar
            att Max Andersson är i minoritet både i Sverige och i hela Europa.
            Jag vill att han ber om ursäkt för det löjliga påhoppet om Irland.
            Jag har jobbat i Europaparlamentet och vet att det ganska ofta
            finns hundratals ändringsförslag. Självklart respekterar vi folkviljan
            här precis som överallt.
          </note>
          <note type="speaker">
            Anf. 97 MAX ANDERSSON (mp) replik:
          </note>
          <note>
            Fru talman! Problemet med Moderaterna och deras EU-politik är
            att de inte ens vill fråga folket. Om man frågade svenska folket
            ifall de vill ha Lissabonfördraget skulle de säga nej. Jag måste
            säga att Moderata ungdomsförbundet, vars beundrarskara jag inte
            brukar tillhöra, har en klok linje. De behöver inte ens bli mutade
            med halstabletter för att säga ja till folkomröstning och nej
            till Lissabonfördraget, för de är i grund och botten demokrater.
            Jag önskar att Anna Kinberg Batra skulle lyssna mer på sitt eget
            ungdomsförbund.
          </note>
          <note>
            Vad gäller miljön vill jag bara säga att Norge har en betydligt
            bättre klimatpolitik med betydligt mer realistiska ambitioner
            som, om den genomförs, kommer att vara tillräcklig för att förhindra
            en global klimatkatastrof. Varför har inte EU det?
          </note>
          <note type="speaker">
            Anf. 98 ANNA KINBERG BATRA (m) replik:
          </note>
          <note>
            Fru talman! Till skillnad från Max Andersson har jag tillbringat
            större delen av min uppväxt i Moderata ungdomsförbundet och är
            väl bekant med debatten där. Det var Muf som drev Sveriges första
            Ja till Europa-kampanj och har genom åren haft livliga debatter,
            så även nu. Det finns olika röster också i den organisationen,
            precis som i Max Anderssons parti. Det är väl kul med en livlig
            och öppen debatt även i Europafrågor.
          </note>
          <note>
            Vad gäller Norge konstaterar jag att de deltar i det allra mesta
            av EU-samarbetet utom i en sak, demokratin. De är inte med och
            röstar. De får svälja det mesta vad gäller inre marknaden. Då
            får de det som Lars Ohly och några till kritiserade i förmiddags,
            men det kallar jag inte demokrati. Demokrati är att delta och
            rösta och kunna åtgärda exempelvis klimathotet. Det blir EU ännu
            bättre på om vi, vilket jag hoppas, röstar för Lissabonfördraget
            i Sveriges riksdag. Precis så brukar vi göra i sådana processer,
            och det vet Max Andersson.
          </note>
          <note type="speaker">
            Anf. 99 MAX ANDERSSON (mp) replik:
          </note>
          <note>
            Fru talman! Låt oss gå tillbaka och titta lite grann på vilka
            krav Norge har. De säger att de ska sänka och klimatkompensera
            sina utsläpp med 100 procent fram till 2030. Det bör tilläggas
            att det är ett land med goda förutsättningar. Jag är ingen varm
            anhängare av klimatkompensation, och det finns möjligheter till
            förbättringar även där.
          </note>
          <note>
            I Norge har de lyssnat på vetenskapsmännen. De har lyssnat på
            vad som är nödvändigt att göra. De försöker inte driva en linje
            som är en kompromiss mellan länder som vägrar erkänna att klimatproblemen
            existerar och länder som i likhet med Sverige leds av en regering
            som så sent som förrförra året trodde att klimatet egentligen
            inte var något problem.
          </note>
          <note>
            Norge tar ansvar. I Sverige har vi en statsminister som gömmer
            sig bakom EU och säger att EU inte kräver att vi ska göra mer
            än så här och då ska vi inte göra mer. Det är ynkligt av Sverige
            att göra på det viset.
          </note>
          <note type="speaker">
            Anf. 100 STAFFAN DANIELSSON (c) replik:
          </note>
          <note>
            Fru talman! Miljöpartiet har kongress i maj, och jag förstår
            att Max kommer att sitta där nedgrävd i nej-bunkern. Jag hoppas
            dock att han på samma sätt som Maria Wetterstrand kan vara på
            väg upp men erkänner att det var svårt att hitta några tendenser
            åt det hållet i det han sade. EU är förfärligt, och flaggan med
            dess stjärnor, som symboliserar mellanfolkligt samarbete, är rätt
            hemsk, tyckte Max. Det tycker jag är tråkigt.
          </note>
          <note>
            Jag vill ställa samma frågor till Max Andersson som jag ställde
            till Ulf Holm.
          </note>
          <note>
            Tar det inte för mycket kraft att lägga ned EU och tåga ut? Riskerar
            inte EU:s allt kraftfullare miljöarbete att tappa kraft? Spelar
            inte ni som vill gå ur EU rysk roulett med klimatet och miljön
            när ni vill försvaga och upplösa den kanske starkaste internationella
            kraften i världen som driver miljöfrågorna, med all respekt för
            Norge?
          </note>
          <note type="speaker">
            Anf. 101 MAX ANDERSSON (mp) replik:
          </note>
          <note>
            Fru talman! Jag skulle nog säga att den starkaste kraft som driver
            miljöfrågorna är den globala miljörörelsen. Utan en folklig rörelse
            händer ingenting. Parlament, mellanstatliga organisationer och
            överstatliga organisationer är helt hjälplösa om det inte finns
            en stark folklig rörelse.
          </note>
          <note>
            Frågan är viktig. Vi i Miljöpartiet har inte varit tillräckligt
            bra på att tala om vad ett svenskt utträde skulle innebära för
            Sveriges miljöpolitik att vi skulle få större handlingsfrihet
            att göra bra saker för miljön, att vi inte skulle vara tvingade
            att hålla oss till EU:s ofta ganska låga ambitionsnivåer, framför
            allt när det gäller varor. Vi skulle få handlingsfrihet för att
            kunna göra saker och ting bättre.
          </note>
          <note>
            Om man vill påverka är det alltid mycket mer effektivt att gå
            före och visa vägen, visa vad som är möjligt. Utan EU kan vi göra
            det, och det är ett starkt argument för att Miljöpartiet vill
            utträda.
          </note>
          <note type="speaker">
            Anf. 102 STAFFAN DANIELSSON (c) replik:
          </note>
          <note>
            Fru talman! Ett svenskt utträde vill Max Andersson ha, men i
            övrigt kan länderna inom EU fortsätta och vara en stark internationell
            kraft. Vi ska dock gå ur. Var det så jag skulle uppfatta det?
          </note>
          <note>
            Miljöorganisationerna betyder jättemycket, självklart, men internationellt
            samarbete utgår från mellanstatligt samarbete genom de nationer
            som finns. EU är den starkaste internationella kraften när det
            gäller att driva miljöfrågorna och klimatfrågorna, att driva på
            andra kontinenter, andra länder. Sverige är med och kan göra,
            och gör, storverk genom att inom EU driva på så att EU ska bli
            ännu bättre. EU har kommit riktigt långt, och både vår miljöminister
            och statsminister driver på för att EU ska vara mycket starkt
            i detta arbete.
          </note>
          <note>
            Jag tror fortfarande att om man drev på så att EU upplöstes,
            eller att Sverige gick ur, skulle miljöarbetet tappa fart. Att
            då ta tag i miljöarbetet, när vi så småningom uppnått det som
            Max Andersson och Miljöpartiet vill, skulle vara för sent. Då
            skulle miljön redan vara förlorad. Jag tycker därför att ni tar
            på er ett stort ansvar.
          </note>
          <note type="speaker">
            Anf. 103 MAX ANDERSSON (mp) replik:
          </note>
          <note>
            Fru talman! Det är viktigt att komma ihåg att EU inte kommer
            att upplösas direkt bara för att Sverige lämnar det. Ett svenskt
            utträde skulle vara ett första steg, eller om man ska vara brutalt
            realistisk är det mer sannolikt att vi skulle följa i hälarna
            på Storbritannien. Ett svenskt utträde skulle därför antagligen
            vara ett andra eller ett tredje steg, och det vore ett steg mot
            en förbättring. Det är det viktiga. Det skulle förbättra våra
            möjligheter att jobba för Sverige, för världen och för en bra
            miljö. Det är det grundläggande.
          </note>
          <note type="speaker">
            Anf. 104 SVEN BERGSTRÖM (c):
          </note>
          <note>
            Fru talman! Äntligen! Häromdagen kom den. Vi riksdagsledamöter
            fick i våra postfack en pocketbok. Jag är inte säker på att alla
            riksdagsledamöter kastade sig över bokens innehåll. Det var inte
            riktigt av typen snabbläst och spännande. Det var det så kallade
            Lissabonfördraget, den nya stadgan för EU. Det omfattar mer än
            370 tättskrivna sidor med artiklar och paragrafer som är avsedda
            att ligga till grund för våra 27 medlemsländers samarbete framöver.
          </note>
          <note>
            Detta fördrag som undertecknades på luciadagen den 13 december
            förra året av ledarna för EU:s medlemsländer är nu tänkt att ratificeras
            av de parlamentariska församlingarna. Denna gång sker det för
            säkerhets skull utan några föregående folkomröstningar som kan
            strula till det som för några år sedan i Frankrike och Holland
            när medborgarna röstade nej.
          </note>
          <note>
            För att fördraget ska antas krävs att det ratificeras i samtliga
            EU-länder. I dagsläget är det, precis som Max Andersson sade,
            endast Irland som bestämt sig för att hålla en folkomröstning.
            Det är grundlagsreglerat. Ett nej i den folkomröstningen skulle
            sålunda innebära att fördraget inte kan antas. Det gäller förstås
            om man följer de demokratiska spelreglerna. Häromveckan röstade,
            precis som Max sade, EU-parlamentet för att man inte ska bry sig
            om hur irländarna röstar.
          </note>
          <note>
            Irländarna är ju vana vid att deras röst inte på allvar räknas
            i EU-sammanhang. När de i folkomröstningen om Nicefördraget röstade
            fel, det vill säga nej, fick de helt enkelt rösta en gång till.
            Samma sak inträffade som bekant när Danmark röstade nej till Maastrichtfördraget.
          </note>
          <note>
            I Frankrike och Holland är man mer rationell. Där struntar man
            helt enkelt i att medborgarna röstade nej för ett par år sedan.
            Man tar inte risken en gång till att låta folket komma till tals.
          </note>
          <note>
            Ändå talade EU-kommissionären Margot Wallström klokt efter de
            omskakande folkomröstningarna i Holland och Frankrike om vikten
            av att stanna upp och lyssna till folket. Hon talade om en plan
            D som i dialog, debatt och demokrati. Vi måste tänka efter och
            lyssna på folket. Hon talde om ett pärlband av mötesplatser för
            information och debatt. Ungefär likartat har vår svenska EU-minister
            Cecilia Malmström uttryckt det. I förordet till pocketboken skriver
            hon om hur viktigt det är med en bred debatt om vad det nya Lissabonfördraget
            innebär för Sverige och EU.
          </note>
          <note>
            Fru talman! I alliansregeringens allra första regeringsdeklaration
            slog man fast att den tidigare Centerparollen om ett smalare men
            vassare EU också ska vara den nya regeringens politik. Med detta
            menas att EU ska kraftsamla på de stora gränsöverskridande frågorna,
            till exempel miljöfrågan, men hålla fingrarna borta från det som
            de enskilda medlemsländerna lämpligen kan besluta om själva.
          </note>
          <note>
            Hur stämmer då det nya fördragsförslaget överens med parollen
            smalare men vassare? Sanningen är dessvärre att EU inte på en
            enda punkt blir smalare med det nya fördraget.
          </note>
          <note>
            Fördraget ger i stället EU nya befogenhetsområden inom till exempel
            rymdfart, turism och sport, och man ökar sina maktbefogenheter
            inom andra områden som hälsopolitik, socialpolitik och sysselsättning.
          </note>
          <note>
            För oss som gärna betonar vikten av att stärka demokratin och
            lägga besluten så nära människorna som möjligt går EU just nu
            i fel riktning. Ja, men invänder någon, på miljöområdet, som är
            ett så typiskt gränsöverskridande område, är det väl bra att EU
            kan agera mer kraftfullt? Så borde det rimligen vara. Men dessvärre
            är det så att just på miljö- och klimatområdet finns det enbart
            någon välvillig formulering i detta fördrag men ingen formell
            ny beslutsmakt i det nya fördraget.
          </note>
          <note>
            Nu är fördraget ute på en bred remissrunda i det svenska samhället.
            I bästa fall kan det leda till fördjupad kunskap på sina håll
            om vad som står i fördragstexten. Men remissvaren betyder inte
            ett enda dugg i sakfrågan. Fördraget är nämligen färdigförhandlat
            och undertecknat och kan bara antas eller förkastas av de olika
            medlemsländerna.
          </note>
          <note>
            Det är därför, fru talman, som jag tycker att det klingar så
            falskt när de som i retoriken bejakar debatt och engagemang så
            frenetiskt sätter sig emot att låta folket komma till tals på
            allvar. Om man inte törs släppa fram en folkomröstning av rädsla
            för att få fel resultat borde det vara en anständighetsgräns att
            åtminstone låta denna fråga diskuteras i en valrörelse inför ett
            allmänt val. Det är dessutom så att flera tunga statsvetare och
            jurister hävdar att fördraget förändrar den svenska riksdagens
            ställning på ett så långtgående sätt att det är att betrakta som
            en grundlagsändring. Då ska det som bekant vara två beslut med
            ett mellanliggande val.
          </note>
          <note>
            I Centerpartiet är vi ett antal riksdagsledamöter som inte delar
            den okritiska hållningen kring det nya fördraget och dess hantering.
            Vi har i en motion i höstas redovisat detta tydligt. Jag vet att
            det också i alla andra partier finns kritiska röster som inte
            har så lätt att komma till tals.
          </note>
          <note>
            Fru talman! Om drygt ett år har vi ett val igen i Sverige. Det
            är valet till EU-parlamentet. Jag tror att det är många liksom
            jag som känner en betydande oro för möjligheterna att mobilisera
            något större intresse för detta val när svenska folket förvägras
            rätten att säga sitt om de verkligt betydelsefulla frågorna som
            ett nytt långtgående fördrag om EU.
          </note>
          <note>
            Redan tidigare har valdeltagandet varit lågt och sjunkande i
            de tre val som hållits. Bara var tredje röstberättigad väljare
            tyckte vid förra EU-valet att det var mödan värt att gå till vallokalen.
            Detta kan jämföras med valdeltagandet när svenska folket fick
            vara med och bestämma på allvar i EMU-omröstningen år 2003. Då
            gick fler än åtta av tio röstberättigade till valurnorna.
          </note>
          <note>
            Med detta, fru talman, vill jag komplettera bilden med att det
            finns kritiska röster i alla partier om detta fördrag. Men jag
            har inga stora förhoppningar om att det ska ändra något.
          </note>
          <note type="speaker">
            Anf. 105 CHRISTINA AXELSSON (s) replik:
          </note>
          <note>
            Fru talman! Tack så mycket, Sven Bergström, för den ärliga exposén
            med funderingar om EU i framtiden!
          </note>
          <note>
            Jag vill ställa två frågor. Den första frågan gäller det som
            din partikamrat tog upp här som jag tyckte var väldigt spännande
            om Stockholmsstrategin. Jag skulle vilja att Sven Bergström, som
            också är centerpartist, tar upp det. Hur kommer man från Centerpartiet
            att som regeringsparti driva Stockholmsfrågorna?
          </note>
          <note type="speaker">
            Anf. 106 SVEN BERGSTRÖM (c) replik:
          </note>
          <note>
            Fru talman! Jag vet inte om vi har kommit till rätt debatt Christina
            och jag. Jag trodde att detta var en EU-debatt och inte i första
            hand en regional debatt om Stockholm, Malmö, Norrland eller så.
          </note>
          <note>
            Jag utgår från att vi som tidigare i Centerpartiet kommer att
            verka för att hela Sverige ska ha en chans att leva och utvecklas
            också i ett EU-perspektiv.
          </note>
          <note type="speaker">
            Anf. 107 CHRISTINA AXELSSON (s) replik:
          </note>
          <note>
            Fru talman! Ursäkta mig, fru talman, men nu blir jag verkligen
            förvånad. Er partiföreträdare i debatten som föregick det senaste
            inlägget tog ändå så tydligt upp att man skulle ha en Stockholmsstrategi.
            Det var Staffan Danielsson från ditt eget parti som var er företrädare.
            Han sade här: Nu ska vi driva Stockholmsstrategin!
          </note>
          <note>
            Det var därför jag ville höra: Hur stämmer det överens med den
            breda debatten om ni inte ens har pratat i ert eget parti om vad
            det är ni vill? Jag ser nu att du får en fusklapp av Staffan Danielsson.
          </note>
          <note>
            Jag vill slutligen också fråga om en bred debatt och Stockholmsstrategin,
            som jag hoppas få höra lite grann mer om när du fått en liten
            fusklapp. Ni har varit med och lagt ned EU 2004-kommittén. Den
            var ett sådant samarbetsorgan där man hade en bred EU-debatt.
            Varför tryckte Sven Bergström då på ja-knappen?
          </note>
          <note type="speaker">
            Anf. 108 SVEN BERGSTRÖM (c) replik:
          </note>
          <note>
            Fru talman! Jag fick fusklappen. Jag tyckte jag lyssnade noga
            på hela debatten före frågestunden. Men jag lyckades möjligen
            missa någon bisats i Staffan Danielssons inlägg. På fusklappen
            står det att han talade om Lissabonstrategin. Jag utgår då från
            att han också anknöt till det svenska ordförandeskapet hösten
            2009.
          </note>
          <note>
            Självklart ska Sverige möta de förväntningar som finns på oss
            att leva upp till parollerna i Lissabonstrategin. Hittills har
            den dessvärre varit ett väldigt misslyckande. Att EU ska bli världens
            mest dynamiska och utvecklingsbara region har tyvärr skändligen
            misslyckats.
          </note>
          <note>
            Det är en väldigt angelägen fråga att försöka skapa bästa möjliga
            förutsättningar för företagsutveckling. Det är klart att vi ska
            jobba för det. Men nu talade jag i mitt inlägg om Lissabonfördraget
            och aktuell EU-debatt. Jag ser gärna att vi tar debatten om de
            frågorna i första hand.
          </note>
          <note type="speaker">
            Anf. 109 ANNA KINBERG BATRA (m) replik:
          </note>
          <note>
            Fru talman! Statsrådet har lämnat oss. Jag får därför ikläda
            mig rollen av jourhavande majoritetsrepresentant inför min alliansbroder,
            som han ju är i övrigt.
          </note>
          <note>
            Först välkomnar jag inspelet om ett smalare men vassare Europa.
            Jag tycker att det framgick i första delen av debatten att den
            regering vi har nu verkar väl i den riktningen. Det sker till
            exempel genom arbetet inom ramen för budgetöversynen som nu pågår.
            Här söker vi och vinner allianser med andra budgetrestriktiva
            länder. Det är väl bra för oss som vill ha ett smalare men vassare
            Europa.
          </note>
          <note>
            Vad gäller fördragsfrågan är det välkänt vad vi båda tycker och
            vad majoriteten här tycker.
          </note>
          <note>
            Men jag är lite nyfiken, och jag skulle vilja fråga Sven Bergström
            om alternativen. Om du inte röstar ja till Lissabonfördraget vad
            är det då egentligen du röstar för eller står för? Varför är Nicefördraget
            så mycket bättre, tycker du? Själv föredrar jag Lissabonfördraget
            just för att det ökar öppenheten och makten för nationella parlament
            och lite till. Är det Nicefördraget du är så förtjust i, eller
            vill du lämna EU helt?
          </note>
          <note type="speaker">
            Anf. 110 SVEN BERGSTRÖM (c) replik:
          </note>
          <note>
            Fru talman! För att undvika missförstånd: Jag tillhör dem som
            tycker att Sverige ska vara kvar i EU. Men vi ska göra något bra
            av det.
          </note>
          <note>
            Om man får bakläxa igen, som man fick i Holland och Frankrike,
            är det klart att det är ett svidande nederlag för dem som har
            utarbetat förslaget till nytt fördrag och som så skändligen har
            misslyckats med att göra det just smalare men vassare. Jämför
            med den amerikanska konstitutionen på några hundra ord som har
            levt i årtionden för att inte säga ännu längre! Här i Europa krånglar
            vi till det och gör ett fullkomligt obegripligt och oläsligt fördrag
            som ingen vanlig medborgare har möjlighet att sätta sig in i i
            varje detalj.
          </note>
          <note>
            Men principerna kan man följa. Det är därför jag säger att folket
            likaväl som riksdagsledamöterna borde tillfrågas om det är den
            här vägen man ska gå. Det råder ingen tvekan om att det är en
            fortsatt maktöverföring och en fortsatt centralisering. Och på
            ingen punkt återförs makt till de nationella eller regionala instanserna
            eller hur, Anna Kinberg Batra? Det väl ändå ett nederlag.
          </note>
          <note type="speaker">
            Anf. 111 ANNA KINBERG BATRA (m) replik:
          </note>
          <note>
            Fru talman! En av de mer positiva inslagen i detta är att vi
            ger ut den som pocketbok, Sven Bergström. Det är en början. Jag
            kan hålla med om att det är snårig materia, men du skulle ha sett
            hur det såg ut i somras när vi höll på med detaljerna och klippte
            och klistrade! Fotnoterna täckte hela A 4-sidor, och så var det
            några rader i början.
          </note>
          <note>
            Det här är ett framsteg i läsbarhet, men framför allt är det
            ett framsteg vad gäller just det svenska inflytandet och riksdagens
            inflytande. Det tycker jag är ett av de viktigaste elementen som
            skiljer det här fördraget från det som gäller nu. Med det här
            kan ju vi här i Sveriges riksdag påverka bättre dels positivt
            i form av yttranden om kommissionsförslag, dels negativt genom
            starkare makt att också bromsa förslag som strider mot närhetsprincipen,
            som vi båda brukar tycka ganska mycket om. Detta och förslagen
            om ökad öppenhet även i rådet stärker det nationella inflytandet
            och det folkliga inflytandet eftersom det är de folkvalda organen
            som får större makt. Det tycker jag är viktigt, och det råkar
            Sven Bergström missa om han inte följer med mig och röstar ja
            till Lissabonfördraget.
          </note>
          <note type="speaker">
            Anf. 112 SVEN BERGSTRÖM (c) replik:
          </note>
          <note>
            Fru talman! Jag noterar att Anna Kinberg Batra inte ens försöker
            peka på en enda punkt där vi återför makten till de nationella
            nivåerna. Vi kan bromsa och vi kan be om omprövning; det är rätt.
            Det är precis vad vi kan göra. Men EU-kommissionen kan göra precis
            som den vill i alla fall.
          </note>
          <note>
            Fru talman! Jag är orolig för att hanteringen av frågan om fördraget
            är så dålig att det kan sluta med att vi bjuder in ännu ett missnöjesparti
            i protest. Förra gången fick vi in Junilistan. Det skulle inte
            förvåna mig ett dugg om vi i EU-valet nästa sommar också bjuder
            in ett nytt missnöjesparti av värre sort att etablera sig först
            i EU-parlamentet och sedan kanske till och med i denna kammare.
            Så illa är den här frågan skött. Och så stor är diskrepansen mellan
            retoriken om dialog, demokrati och lyssnande och hur man i praktiken
            hanterar det här. Man är inte ett dugg intresserad av att lyssna
            till folket.
          </note>
          <note type="speaker">
            Anf. 113 HILLEVI LARSSON (s):
          </note>
          <note>
            Fru talman! Jag är en av 349 ledamöter av Sveriges riksdag. Egentligen
            låter det konstigt att jag skulle ha någonting att säga till om
            över huvud taget och kunna påverka. Jag är ju bara en av 349.
            Men jag har under mina år i riksdagen upplevt att det faktiskt
            finns möjligheter som enskild att driva frågor. En människa kan
            göra skillnad. Men vad som kanske är ännu viktigare är att det
            finns möjligheter att göra det i samarbete med andra, framför
            allt i samarbete i mitt eget parti. Men det finns självfallet
            också tvärpolitiska frågor som man kan samarbeta om också över
            partigränserna.
          </note>
          <note>
            Likadant är det i EU. Samarbetet är mycket vad vi gör det till.
            Sverige är ett av många länder i EU, och Sverige är ett litet
            land. Men vi kan påverka. Jag skulle önska att vi lämnar diskussionen
            om att det inte är lönt. Vi är med i EU nu, och det har vi varit
            i många år. Jag tycker att det är dags att vi ännu mer tar de
            möjligheter att påverka som faktiskt finns.
          </note>
          <note>
            Ett exempel är tjänstedirektivet. Det handlar konkret om fri
            rörlighet av tjänster inom EU. Det är viktigt att detta regleras.
            Men detta ledde till att man glömde bort kollektivavtalen. Det
            skulle drabba bland andra Sverige hårt. Då gjorde vi en rejäl
            insats. Det var i och för sig i elfte timmen, för det här hade
            glidit igenom så långt att det var nära att det gick igenom. Tillsammans
            med andra i Europa drev vi denna fråga. Det visade sig att det
            fanns många andra i de andra EU-länderna som tyckte som vi. Då
            menar jag framför allt socialdemokratin och fackföreningsrörelsen.
            Det slutade med en framgång; det blev en förändring i tjänstedirektivet.
          </note>
          <note>
            Jag tycker att detta visar att det finns möjligheter att påverka.
            Den stora frågan är för det första om man tycker att det är lönt
            att försöka påverka. Det är det första steget. För det andra handlar
            det om vad man vill.
          </note>
          <note>
            Skilsmässoreglerna var en sådan fråga som seglade upp här i Sveriges
            riksdag. Det var vi, Sveriges riksdagsledamöter, som slog larm
            över partigränserna. Det som föreslogs när det gäller skilsmässoregler
            skulle kunna innebära en minskad möjlighet att få skilsmässa inte
            minst för svenska medborgare. Det skulle kunna slå hårt i ett
            jämställdhetsperspektiv. Tack vare att vi satte oss in i frågan
            och drev den hårt, först gentemot regeringen i EU-nämnden där
            var vi alla överens över partigränserna och sedan på EU-nivå blir
            det nu inte på det sätt som föreslogs. Det visar att det faktiskt
            går att påverka.
          </note>
          <note>
            Men frågan är än en gång: Vad vill man? Ett exempel är frågan
            om allmännyttans roll i bostadspolitiken i Sverige. Vi har sagt
            nej till marknadshyror. Det är viktigt att människor har råd att
            bo och att de även kan bo centralt inne i städerna. Det får inte
            bli som i vissa länder, där fattiga människor tvingas bo långt
            utanför städerna. Här har regeringen haft en annan inställning
            än när det gällde skilsmässoreglerna. Här avvaktar man nu vad
            EU ska tycka i frågan och hur man ska tolka juridiken detta trots
            att det finns många experter på EG-rätt som hävdar att vi mycket
            väl kan behålla den modell vi har i Sverige. Det finns dessutom
            många andra länder som är intresserade av vår modell.
          </note>
          <note>
            Det här är ett exempel där jag undrar om det verkligen handlar
            om att man tror att man inte kan påverka. Eller handlar det om
            att man egentligen inte vill påverka i denna fråga? Man kanske
            i själva verket tycker att det vore positivt om vi fick marknadshyror
            i Sverige.
          </note>
          <note>
            Det gäller också en annan fråga som min partikollega Leif Pagrotsky
            har tagit upp och som handlar om skatteflykt. Det är en form av
            ekonomisk brottslighet där bland andra svenska medborgare misstänkts
            för att ha fört över pengar. Det handlar om skattepengar som skulle
            ha kommit in. Men det kan även handla om brottslighet; det vet
            vi inte alls. Det kan vara ligor som på det här sättet för undan
            pengar. Tyvärr har regeringen legat lågt här trots att man tillsammans
            med Tyskland, som driver frågan, hade kunnat gå i bräschen och
            helt enkelt hindra Liechtenstein från att ha dessa hemliga avtal
            med medborgare från andra länder där de kan placera pengar.
          </note>
          <note>
            Jag tycker att vi ska bli mer drivande och inte bara hänvisa
            till att frågan inte är mogen för ett avgörande ännu. Tyvärr är
            det så att ju längre man väntar, desto mindre chans har man att
            påverka. Det är viktigt att visa öppna kort. Vad vill man egentligen?
            Det är ytterst det som ändå blir avgörande.
          </note>
          <note>
            När det gäller EU:s ordförandeskap, där vi i Sverige ska ta på
            oss ordföranderollen, minns jag när Sverige senast var ordförandeland.
            Då talade vi om de tre e:na: enlargement, environment and employment
            alltså utvidgning, miljö och sysselsättning. Det var de frågor
            vi drev. Det var fantastiskt framgångsrikt. EU har arbetat mycket
            på de här områdena sedan Sverige var ordförande. Man kunde se
            att vi påverkade redan under ordförandeskapet, och vi har fortsatt
            att påverka under resans gång.
          </note>
          <note>
            Min förhoppning är självfallet att regeringen även denna gång
            ska påverka. Men jag hoppas att man också tar till sig att det
            finns brister. Den sociala dimensionen, fackliga rättigheter över
            gränserna, jämställdhet och välfärdssystem finns tyvärr inte med
            i regeringens ordförandeprogram. Jag hoppas att man lägger in
            det och driver det.
          </note>
          <note type="speaker">
            Anf. 114 MAX ANDERSSON (mp) replik:
          </note>
          <note>
            Fru talman! EU är inte ett samarbete. Det är en organisation
            för att producera lagar. Det är en statsliknande organisation.
            Den innebär att makten flyttas bort från Sverige till ett system
            där det är svårare att påverka.
          </note>
          <note>
            Men EU är också en hävstång i händerna på Sveriges höger för
            att driva igenom saker som man annars skulle ha haft mycket svårt
            att få igenom. Det finns ett handlingsutrymme även inom EU, exempelvis
            när det gäller allmännyttan eller Vaxholmsfallet. Det är högern
            som kommer om de väljer att göra det att driva igenom de här sakerna
            med EU:s hjälp.
          </note>
          <note>
            Kan du inte som socialdemokrat erkänna att EU faktiskt gör det
            lättare för högern att driva igenom saker som de annars knappt
            ens hade kunnat drömma om att få igenom?
          </note>
          <note type="speaker">
            Anf. 115 HILLEVI LARSSON (s) replik:
          </note>
          <note>
            Fru talman! Det beror ju på vem som har regeringsmakten. När
            vi socialdemokrater har regeringsmakten, till exempel i samarbete
            med Miljöpartiet och Vänsterpartiet, har ju vi möjlighet att på
            EU-nivå driva igenom det vi tror på. Det ligger i demokratins
            villkor.
          </note>
          <note>
            Det finns också gränsöverskridande problem som vi inte kan göra
            något åt på egen hand här i Sverige. Man kan fråga sig om det
            verkligen är bra om vi lämnar över makten till de andra EU-länderna
            att besluta över huvudet på Sverige i de frågorna. Det handlar
            om klimatfrågan, där jag tror att vi faktiskt har kommit längre
            i EU tack vare Sveriges medverkan, även om det självklart också
            är andra som har varit med. Det gäller också kampen mot knark,
            där vi har varit väldigt pådrivande. Det är frågor som handlar
            både om solidaritet med hela Europa och hela världen och om Sveriges
            intressen.
          </note>
          <note>
            Sedan är frågan: Vad vill man? Självklart vill man olika saker.
          </note>
          <note type="speaker">
            Anf. 116 MAX ANDERSSON (mp) replik:
          </note>
          <note>
            Fru talman! Det är en intressant tid vi lever i när Socialdemokraterna
            långsamt börjar inse att de inte är det parti som alltid kommer
            att ha makten i svensk politik. Fortfarande tycker jag att det
            låter som om ni innerst inne tror att Sveriges regering, med undantag
            för ytterst korta perioder av borgerlig inkompetensregering, alltid
            kommer att vara socialdemokratisk.
          </note>
          <note>
            Jag tror inte att ni har insett de stora problem det innebär
            att regeringarna växlar i den moderna tiden. EU-medlemskapet innebär
            att borgarna får lättare att driva igenom riktigt dåliga förslag
            som sedan är svåra att rulla tillbaka. Det är ett av våra stora
            problem. Jag tror att vi kommer att vara tvungna att ta itu med
            detta efter år 2010.
          </note>
          <note type="speaker">
            Anf. 117 HILLEVI LARSSON (s) replik:
          </note>
          <note>
            Fru talman! Jag tror att det som händer i den nationella politiken
            i vårt land påverkar svenskarna betydligt mer än EU-politiken.
            Där är det definitivt en stor högervridning.
          </note>
          <note>
            Det är möjligt med ett systemskifte i svensk politik. Det är
            en del av demokratins villkor. Men det är också möjligt med ett
            systemskifte åt andra hållet. Självklart påverkas besluten av
            partifärgen och den politiska sammansättningen bland dem som styr
            i EU, på samma sätt som det är här i Sveriges riksdag. Frågan
            är då: Är lösningen på detta att vi ska vara så rädda för att
            påverkas av den sammansättningen att vi helt håller oss utanför
            samarbetet? Då har vi ju definitivt lämnat över makten.
          </note>
          <note>
            Jag vill också säga att Miljöpartiet var nära att självt ingå
            i en borgerlig regering ett tag. Så rädda är man väl inte i Miljöpartiet
            för en borgerlig politik i alla fall.
          </note>
          <note type="speaker">
            Anf. 118 ANNA KINBERG BATRA (m) replik:
          </note>
          <note>
            Fru talman! Tack, Hillevi Larsson, dels för det sista du sade,
            dels för det du sade i ditt huvudanförande, där du påpekade att
            vi från majoritetshåll driver viktiga frågor i Europa, ofta också
            tillsammans med Socialdemokraterna.
          </note>
          <note>
            Jag vill bemöta två saker du tog upp. Det ena gällde allmännyttan.
            På det principiella planet kan jag svara att det finns två delar
            i detta. Det ena är statsstödsreglerna. Jag tycker generellt att
            det är bra att EU har icke-diskriminerande statsstödsregler. Det
            är bra att man kan säga ifrån till exempel om en kommun driver
            ett kommersiellt företag och konkurrerar ut företagare. Är bostadsbolagen
            sådana? Nja. Utredning om detta pågår, och den ska jag inte föregripa.
            Däremot vill jag gärna ge beskedet att hyressättning i Sverige
            är en typisk fråga för just Sverige. Moderatstämman i oktober
            fattade ett av sina många beslut om att säga nej till marknadshyror,
            precis som vi brukar göra.
          </note>
          <note>
            Jag tar det andra sedan.
          </note>
          <note type="speaker">
            Anf. 119 HILLEVI LARSSON (s) replik:
          </note>
          <note>
            Fru talman! Det finns ändå en skillnad här. När det gäller Vaxholmsfallet
            har regeringen sagt vi får se vad det blir i praktiken att man
            kommer att göra vad man kan för att behålla de svenska kollektivavtalen.
            När det gäller frågan om allmännyttan, som inte ens är avgjord
            av EG-domstolen utan tvärtom är långtifrån avgjord, har man i
            alla fall sagt att man har gjort en tolkning av rättsläget.
          </note>
          <note>
            Allmännyttan är ju inget vinstdrivande företag. Därmed konkurrerar
            den inte heller med privata bostadsföretag. Det finns också experter
            hos EG-kommissionen, till och med på den avdelning som har hand
            om frågan, som menar att det här över huvud taget inte har någon
            bäring på EU-reglerna. Det finns möjligheter att behålla den svenska
            modellen. Det är först när ett bostadsföretag exempelvis börjar
            sälja lampor eller göra något annat kommersiellt i samband med
            att man är allmännytta som det blir relevant.
          </note>
          <note type="speaker">
            Anf. 120 ANNA KINBERG BATRA (m) replik:
          </note>
          <note>
            Fru talman! Precis som Hillevi Larsson sade på slutet är det
            lätt att ge klara besked om till exempel företag som säljer lampor.
            Det är svårare att göra det just i det här fallet. Jag väljer
            ändå att avvakta den utredning som pågår, precis som i fallet
            med Vaxholmsdomen.
          </note>
          <note>
            När politik och juridik ibland krockar är det viktigaste att
            regeringen och majoriteten väger in alla aspekter och sedan tar
            tydlig ställning. Det tycker jag är ledarskap och att ta ansvar.
            Vi ska inte ropa åt ena eller andra hållet innan vi vet exakt
            vad som gäller.
          </note>
          <note>
            Jag vill hinna kommentera det Hillevi Larsson sade om socialpolitik
            och välfärd och frågan om det kommer i ordförandeskapet. Nja,
            inte så mycket. Det står med lite om alkohol. När socialpolitik
            är gränsöverskridande och där det finns gränsöverskridande problem
            ska EU vara starkt. Det tycker vi i de sociala frågorna också.
            Däremot måste hur man lever i sin familj, hur man ordnar sin barnomsorg
            och många andra sådana frågor få vara nationella, lokala eller
            till och med upp till den enskilda familjen. Det ska EU låta bli,
            och då ska det heller inte ingå i ordförandeskapet.
          </note>
          <note type="speaker">
            Anf. 121 HILLEVI LARSSON (s) replik:
          </note>
          <note>
            Fru talman! Det avgörande är om man är drivande eller inte. Precis
            som Anna Kinberg Batra säger är det ett möte mellan politik och
            juridik. Där vinner ofta politiken. Så har det varit hittills
            i EU-samarbetet.
          </note>
          <note>
            När det gäller till exempel införandet av euron, EMU:s tredje
            steg, har faktiskt diplomatin vunnit över juridiken. Man tvingar
            inte in ett land mot dess vilja. Det finns många sådana frågor.
            Man kör inte över länder i deras hjärtefrågor, om det går att
            undvika. Det finns alla möjligheter att försvara allmännyttan
            om man går in för det. Jag efterlyser ett lobbyarbete från regeringen
            i de frågor vi tror på, helt enkelt.
          </note>
          <note>
            Om vi ska klara välfärden i framtiden är det nödvändigt att vi
            har försörjning. Man talar om arbete, och det talar också Moderaterna
            själva om. Att få ut kvinnorna på arbetsmarknaden i Europa är
            till exempel helt avgörande. Utan barnomsorg kommer vi inte att
            lyckas med det. Det är ändå en gemensam fråga.
          </note>
          <note type="speaker">
            Anf. 122 STAFFAN DANIELSSON (c) replik:
          </note>
          <note>
            Fru talman! Hillevi Larsson tog upp en fråga som var uppe i EU-nämnden
            och ministerrådet nyligen, nämligen skatteparadiset Liechtenstein,
            och att Sverige som enda EU-land av 27 skulle ha sagt nej till
            att Liechtenstein skulle ha fått inträde i Schengensamarbetet.
            I stället skulle man ha satt som villkor att man först skulle
            öppna upp sitt skatteparadis.
          </note>
          <note>
            Tyskland tog upp den här frågan i mediedebatten genom Angela
            Merkel och så vidare, men Tyskland godkände Liechtensteins inträde.
            På Socialdemokraternas tid jobbade man möjligen med konfrontationspolitik
            att sticka ut och vara en av de 27 som obstruerade.
          </note>
          <note>
            Vi är överens om att vi ska öppna upp Liechtenstein och sätta
            kraftig press på dem för öppenhet när det gäller konton. Men det
            var fel att koppla ihop dessa frågor, lika fel som det skulle
            ha varit att koppla ett ja till Lissabonfördraget med Lavalmålet.
          </note>
          <note type="speaker">
            Anf. 123 HILLEVI LARSSON (s) replik:
          </note>
          <note>
            Fru talman! Den här frågan är inte slutgiltigt avgjord än. Det
            här var bara första steget. Det innebär ju att det finns alla
            möjligheter att påverka Liechtenstein under resans gång. Tyskland
            har redan nu tagit första steget, trots att frågan inte ens ska
            avgöras slutgiltigt än.
          </note>
          <note>
            Där hade faktiskt Sverige kunnat delta, speciellt med tanke på
            att det inte ens är vänsterstyre i Tyskland. Det är ju högerledning.
            Det borde inte hindra borgarna här i Sverige från att tillsammans
            med sina partivänner i Tyskland samarbeta i den här frågan.
          </note>
          <note>
            Det är detta som är olyckligt. Sverige har hållit en hög profil
            när det gäller kampen mot internationell brottslighet. Men av
            någon anledning är ekonomisk brottslighet inte lika angelägen.
            Det anser jag att den är. Det finns dessutom många väldigt skumma
            ligor bakom det här som det finns anledning att undersöka.
          </note>
          <note>
            Sedan har vi faktiskt ibland satt ned foten när det gäller utfiskning
            i Västsahara, som är ockuperat. Det var jättebra att vi gjorde
            det. Det tycker jag vi ska göra mer.
          </note>
          <note type="speaker">
            Anf. 124 STAFFAN DANIELSSON (c) replik:
          </note>
          <note>
            Fru talman! Hillevi Larsson och jag och Sverige och Tyskland
            är överens om att vi ska jobba för att öppna skatteparadisen.
          </note>
          <note>
            Tyskland har lyft upp den här frågan vad gäller Liechtenstein
            och tog upp den i en mediedebatt inför det här beslutet i ministerrådet.
            Men Tyskland stödde att Liechtenstein skulle komma med. Skulle
            då Sverige, ensamt bland alla länder, ha sagt nej, ni får inte
            komma in i Schengen innan vi har löst den eller den frågan? Det
            gjorde vi inte. Det tycker jag var bra.
          </note>
          <note>
            Nu gäller det att se framåt, att ta rätt fråga i rätt ordning
            och verkligen pressa Liechtenstein. Där är vi fullständigt överens,
            och vi kommer att jobba starkt tillsammans med Tyskland för att
            få en lösning på den frågan. Men jag vill bara markera att inte
            ens Tyskland ställer detta ultimatum utan släpper in Liechtenstein
            i Schengen, vilket jag tycker är bra. Skulle vi då ha gjort det?
            Det hade varit fel.
          </note>
          <note type="speaker">
            Anf. 125 HILLEVI LARSSON (s) replik:
          </note>
          <note>
            Fru talman! Ja, det har förekommit att vi som enda land har gått
            ut i en fråga. Många gånger kommer andra länder efter. Men någon
            måste börja. Varför ska vi alltid vänta in vad andra gör?
          </note>
          <note>
            När det gäller gemensamma skilsmässoregler var vi det första
            land som drev det. Nu har vi stoppat det. Från finnarna har vi
            fått ett visst gehör för det. Det har vi fått även från Danmark,
            som visserligen inte ingår i det samarbetet. Jag tror det kommer
            att sprida sig.
          </note>
          <note>
            I fallet med Liechtenstein var det Tyskland som tog första steget.
            Det borde vara ytterligare ett skäl för oss att agera. Då är vi
            inte ens första land, utan då kan vi ansluta oss till Tyskland.
          </note>
          <note>
            Än en gång vill jag poängtera att frågan inte är avgjord än när
            det gäller Liechtenstein och medverkan i Schengensamarbetet. Det
            här var första steget. Tyskland väckte den här frågan. Jag tror
            att Tyskland kanske till och med kommer att sätta hårt mot hårt
            när den väl avgörs, om man inte öppnar skatteparadisen. Då tycker
            jag att vi ska vara med i den kampen.
          </note>
          <note type="speaker">
            Anf. 126 LENNART SACRÉDEUS (kd):
          </note>
          <note>
            Fru talman! Jag ska så gott jag kan på sex minuter i sex punkter
            försöka ta upp aspekter för ett bättre EU och ett bättre Sverige.
          </note>
          <note>
            Det första handlar om att visa kreativitet under det svenska
            ordförandeskapet. Då erbjuds Strasbourg och Frankrike nya möjligheter.
          </note>
          <note>
            Ingen fråga är så ofta nämnd, när man är ute och talar om Europeiska
            unionen, som den flyttcirkus som finns när det gäller parlamentet
            i Bryssel och i Strasbourg. Alla brukar skaka på huvudena, och
            otåligheten tilltar när det gäller den frågeställningen.
          </note>
          <note>
            Skattebetalarna inom EU fick betala över 2 000 miljoner kronor
            för något år sedan för att ha ett parlament på två olika ställen.
          </note>
          <note>
            Det handlar om att det svenska ordförandeskapet försöker föra
            denna fråga framåt. Därför vill jag nu ge ett uppslag i syfte
            att på något sätt bryta dödläget och ett franskt veto.
          </note>
          <note>
            Den svenska regeringen skulle under ordförandeskapet kunna visa
            på möjligheten och alternativet för Strasbourg och Frankrike,
            att ett universitet, ett forskningsinstitut eller regeringschefernas
            toppmöten förläggs till Strasbourg. Vi har en skyldighet att föra
            den frågan framåt.
          </note>
          <note>
            Det andra, fru talman, handlar om att sätta tidsgränser för EU-besluten.
            En långbänk i vårt land har gällt presstödets utformning och ett
            godkännande från Europeiska unionen. En annan handlar om sänkta
            arbetsgivaravgifter inom riktade områden inom tjänstesektorn.
            Där har den politiska lagstiftningen och också implementeringen
            av dessa frågor i vårt land gått i stå därför att vi inte har
            fått besked från EU.
          </note>
          <note>
            Ett sätt att bryta detta dödläge skulle kunna vara att man från
            EU-kommissionens sida förpliktade sig att lämna ett besked inom,
            låt säga, sex månader. Har inte EU-kommissionen lämnat ett besked
            gäller det nationella beslutet. Det vore ett sätt att komma ur
            dessa långbänkar.
          </note>
          <note>
            Det tredje som jag ville ta upp gäller det ansvar Sverige har
            att sätta stopp för den illegala handeln med svenska pass. Sverige
            har ett ansvar gentemot omvärlden, inte minst övriga medlemsstater
            i Europeiska unionen, för att avnoterade försvunna svenska pass
            inte ska kunna användas som legala handlingar eller som underlag
            för omfattande förfalskningar inom unionen som sådan. Polisuppgifter
            talar om att det finns hundratusentals svenska pass som är på
            avvägar och att de utnyttjas i andra länder som helt lagliga passhandlingar.
          </note>
          <note>
            Jag vill i det sammanhanget också ta upp att under 2007 anmäldes
            37 315 svenska pass som stulna eller förlorade. Sverige är inte
            en god medlem i Europeiska unionen, eftersom vi inte hanterar
            denna fråga mer seriöst.
          </note>
          <note>
            Det fjärde, fru talman, handlar om EU-författningen, Lissabonfördraget.
            Den brittiska tankesmedjan Open Europe har visat att endast 10
            av 250 förslag i 2007 års fördrag skiljer sig från det ursprungliga
            grundlagsförslaget. Med andra ord är förslagen i de båda texterna
            till 96 procent identiska. Jag tänker alltså på det som avvisades
            i folkomröstningar i Frankrike och Nederländerna 2005.
          </note>
          <note>
            Jag ska nämna några viktiga punkter när vi framgent ska diskutera
            Lissabonfördraget.
          </note>
          <note>
            Hymnen och flaggan finns inte med. Begreppen konstitution eller
            författning ersätts med det gängse begreppet traktat.
          </note>
          <note>
            Vi inför ett EU-presidentämbete på två och ett halvt år med möjlighet
            till omval för ytterligare två och ett halvt år. Det kommer i
            praktiken att utmana det roterande ordförandeskapet.
          </note>
          <note>
            Jag vill som kristdemokrat och medlem inom alliansens samarbete,
            riksdagsmajoriteten, uttrycka min tillfredsställelse över de besked
            som statsminister Fredrik Reinfeldt två gånger har givit här i
            kammaren då han har talat om att det för att det nationella ordförandeskapet
            fortfarande ska ha ett reellt innehåll är väldigt viktigt att
            Sverige under ordförandeskapet höstterminen 2009 värnar det nationella
            ordförandeskapet. Det är ändå ett sätt för en medlemsstat att
            på ett särskilt sätt få leda unionens arbete.
          </note>
          <note>
            Jag vill också nämna att beslutsreglerna kan ändras av EU-ländernas
            ledare utan riksdagens godkännande i form av de här små bryggorna
            eller passerellerna som skapar konstitutionella möjligheter för
            kretsen av regeringschefer att ändra beslutsreglerna inom unionen.
            Uttryck för detta är förslagen om att genom enhälliga beslut i
            Europeiska rådet, det vill säga regeringscheferna, skulle ny beslutskompetens
            kunna tillföras EU som tidigare låg på nationell parlamentarisk
            nivå eller att politikområden med krav på enhällighet omvandlas
            till att det skulle vara tillräckligt med majoritetsbeslut.
          </note>
          <note>
            (ANDRE VICE TALMANNEN: Jag måste be er som kommer in för votering
            att respektera att debatten fortfarande håller på. Lennart Sacrédeus
            måste kunna göra sig hörd.)
          </note>
          <note>
            Ja, fru talman, min talartid går, men jag kan säga att detta
            är den stund som mest påminner om min tid i Europaparlamentet.
            Det sorl som är här är ändå en aning svagare än vad det var i
            Bryssel och Strasbourg när någon talade där inför en votering.
            Det är en lugnare stämning i den svenska riksdagen. Jag hoppas
            ändå att jag får någon sekund extra.
          </note>
          <note>
            Jag vill också nämna att små länders röstviktning försämras.
            Vetorätten försvinner inom 50 områden.
          </note>
          <note>
            Sedan är det den femte av de sex punkter som jag ville ta upp.
            Jag anser personligen jag vet att det kristdemokratiska partiet,
            mitt parti, inte har den uppfattningen att det vore bra om vi
            hade en juridisk reglering när det gäller att vi inte deltar i
            eurosamarbetet. Det har Storbritannien reglerat. Det har Danmark
            reglerat. Vi har avvisat euron i en folkomröstning 2003.
          </note>
          <note>
            Det sjätte och sista som jag tänkte ta upp är vad en folkomröstning
            om Lissabonfördraget skulle kunna innebära.
          </note>
          <note>
            Jag menar att ökad kunskap och delaktighet för landets alla myndiga
            när det gäller Sveriges och EU:s konstitutionella utveckling i
            sig är ett mål att sträva mot. Jag skulle därför tycka att det
            vore demokratiskt och moraliskt rätt att ge varje enskild medborgare
            i vårt land denna beslutsrätt i form av en inbjudan till en folkomröstning
            om det föreslagna nya EU-fördraget. Det skulle öka allas delaktighet
            i EU:s konstitutionella utveckling.
          </note>
          <note>
            7 § Beslut om ärenden som slutdebatterats den 5 mars
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 10
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            8 § (forts. från 6 §) Debatt om aktuella frågor i EU-samarbetet
          </note>
          <note type="speaker">
            Anf. 127 CHRISTINA AXELSSON (s):
          </note>
          <note>
            Fru talman! Fler och fler har kommit till insikt om att vi inte
            längre kan lösa våra utmaningar för framtiden bara i ett land,
            ensamt. Vi påverkar varandra och behöver varandra, inte minst
            när vi talar om jobb, miljö och klimatutmaningar. I dagens Europa
            hänger politiken ihop. För oss socialdemokrater är det viktigt
            med det europeiska samarbetet för att hitta lösningar på framtidens
            problem just tillsammans.
          </note>
          <note>
            Jag vill därför se arbetet inom EU i framtiden präglas av en
            strävan för utveckling och framåtskridande där nya upptäckter
            och innovationer blir tillväxt som ger ökad välfärd välfärd som
            kommer alla invånare till del. Jag vill se ett EU som är världsledande
            inom forskning och utbildning och som konkurrerar i världen med
            kunskap och god miljö, inte bara med låga löner eller usla villkor
            för löntagare.
          </note>
          <note>
            I framtiden är klimatfrågan både en gemensam utmaning och en
            stor möjlighet, vilket många redan har påpekat. Genom att ställa
            hårda krav på miljöförstörande verksamheter och i stället göra
            gemensamma satsningar på nya jobb inom miljöteknikområdet kan
            vi ta ledningen mot ett hållbart samhälle. Här ligger Sverige
            redan långt framme, och den ledningen tycker jag att vi ska behålla,
            samtidigt som vi också ska vara ödmjuka och inse att vi har mer
            att lära av andra.
          </note>
          <note>
            Fru talman! Regioner blir viktigare och viktigare inom Europeiska
            unionen. Stockholmsregionen är en viktig del av Europa. Utvecklingen
            i Stockholmsregionen är stark i dag. På många sätt är vi Sveriges
            motor när det gäller ekonomisk utveckling, möjligheter till utbildning
            och forskning och till kultur och näringsliv.
          </note>
          <note>
            Stockholm är också en av flera motorer i EU, men många gånger
            känns det som om vår region inte står tillräckligt stark. Stockholms
            fördelar sjabblas bort när den moderatledda regeringen gång efter
            annan sätter käppar i hjulet för utveckling och tillväxt i just
            vår region.
          </note>
          <note>
            Vi ser det på det minskade bostadsbyggandet, vi ser det på uteblivna
            infrastrukturinvesteringar, och vi ser det kanske framför allt
            på minskade investeringar i vårt värdefulla humankapital, det
            vill säga mindre av satsningar på trygghet, utbildning och just
            forskning.
          </note>
          <note>
            För att vara ett konkurrenskraftigt land måste vår regering också
            satsa på och bejaka vår region som en tillväxtmotor. Den moderatledda
            regeringen måste inse vikten av att satsa på tillväxt för framtiden
            i Stockholm.
          </note>
          <note>
            Fru talman! Stockholm är inte bara tillväxtmotor och huvudstad
            i vårt land. En del av tillväxtpotentialen ligger i att Stockholm
            också är porten mot Östersjön. Östersjön är viktig, inte bara
            för smidiga och uthålliga transporter till våra grannländer utan
            även för rekreation och friluftsliv för oss nästan två miljoner
            som bor här och på andra ställen utefter Sveriges ostkust också.
            Men med algblomningen i färskt minne inser vi nu alla vikten av
            att sätta till insatser för att göra Östersjön ännu renare. Det
            är viktigt att alla länder runt Östersjön också inser vikten av
            att satsa på åtgärder för att hindra ytterligare utsläpp.
          </note>
          <note>
            Fru talman! Den översyn av EU:s budget som pågår måste få till
            följd att stödet till jordbruket minskar. Den hälsokontroll som
            nu pågår kring EU:s jordbrukspolitik måste få till följd att miljöfrågorna
            uppgraderas i stället för bidragsgivandet till EU:s jordbrukare.
          </note>
          <note>
            Men för att åstadkomma de här förändringarna behövs kraftfulla
            politiker som vet vad de vill och strider för det. Vad vill regeringen
            egentligen? Hittills har jag inte märkt att de har drivit på i
            miljösammanhang i alla fall. De jamsar mest med och säger ja till
            det kommissionen lägger fram.
          </note>
          <note>
            Men det börjar bli bråttom nu! Östersjön utsätts hela tiden för
            nya påfrestningar, och det är en viktig fråga att fortsätta att
            diskutera med Östersjöstrategin. Hur tar vi hand om avloppen i
            vårt land, och hur tror ni att det fungerar i de andra länderna
            runt Östersjön, bara som exempel?
          </note>
          <note>
            Det arbete med en Östersjöstrategi som nu har aviserats är väl
            en lämplig ingång, om man nu får ge den moderatledda regeringen
            ett tips om vad de ska ha med sig inför ordförandeskapet. Men
            för att åstadkomma skillnad måste man vara tydlig i EU-arbetet.
            Det är inte en framkomlig väg att vänta och se och hoppas att
            någon annan ska lägga fram förslag och lyfta upp problem. Det
            är inte en framkomlig väg att låta partitaktik mellan de borgerliga
            partierna handlingsförlama regeringen inte om Östersjön ska bli
            renare. Och det vill vi inte bara för Stockholms skull utan också
            för tillväxtens och hela Sveriges skull.
          </note>
          <note type="speaker">
            Anf. 128 ANNA KINBERG BATRA (m) replik:
          </note>
          <note>
            Fru talman! Även jag är riksdagsledamot från Stockholm. Jag har
            till och med representerat både staden och länet. Jag håller med
            om att Stockholm är en väldigt viktigt tillväxtmotor. Här skapas
            jobb till en majoritet utanför länet, i andra delar av landet
            och till och med utomlands.
          </note>
          <note>
            Stockholms sysselsättning ökar också mest i landet och mest sedan
            mätningarna infördes sedan vi fick borgerlig regering. Vi har
            börjat ta tag i era underhållsberg i trafiken.
          </note>
          <note>
            Men jag tycker inte att detta hör till dagens Europadebatt. Jag
            vill gärna ta en Stockholmsdebatt med Christina Axelsson för att
            räta ut en del missförstånd, men i Europafrågan vill jag bara
            understryka att regeringen har tagit initiativ i och driver på
            klimatfrågan. Det var bland annat vi som låg bakom och det är
            vi som driver på att vi vill ha en global överenskommelse om klimatet
            med EU och andra länder. Det är vi som har tagit initiativ till
            Östersjöstrategin som vi driver nu, och det är vi, tillsammans
            med dina kompisar i England bland annat, som driver på just en
            sysselsättningspolitik som ger styrka i förändring och gör Europa
            starkt i globaliseringen. Sådant är viktigt även för Stockholm!
          </note>
          <note type="speaker">
            Anf. 129 CHRISTINA AXELSSON (s) replik:
          </note>
          <note>
            Fru talman! Tack så mycket, Anna Kinberg Batra, för den passningen!
            Det var ju faktiskt när den svenska socialdemokratiska regeringen
            satt vid makten under den förra mandatperioden som vi såg till
            att Östersjön PSSA-klassades. Det var en viktig ingång för att
            vi faktiskt ska få ett renare hav runt omkring oss.
          </note>
          <note>
            Det är inte så att Moderaterna kan slå sig för bröstet och säga
            hurra, vad vi är bra, vad vi har gjort mycket i miljöpolitiken!
            Det märker man inte minst på det sätt som man har tagit emot Klimatberedningens
            förslag.
          </note>
          <note type="speaker">
            Anf. 130 ANNA KINBERG BATRA (m) replik:
          </note>
          <note>
            Fru talman! Ni som inte var med i början av Europadebatten kanske
            missade att det var moderata initiativ som började med Östersjöfrågorna
            tidigt. Vi har ofta varit överens med socialdemokrater om det,
            och det är väl bra.
          </note>
          <note>
            Vi var också tidigt för att använda Europasamarbetet, bland annat
            för att EU är världens bästa miljöorganisation, och även det är
            ju kul att ni kan vara med på.
          </note>
          <note>
            När kommissionsordförande Barroso var här underströk han att
            Sverige är ett av de länder som klarar sig allra, allra bäst när
            vi jämför EU-ländernas förmåga att skapa jobb. Det är vi stolta
            över, men vi är inte nöjda för att låna lite av er retorik. Men
            det är tack vare den borgerliga regeringen som jobben nu växer
            till fler än någonsin, i Stockholm och gärna också i hela Europa.
          </note>
          <note type="speaker">
            Anf. 131 CHRISTINA AXELSSON (s) replik:
          </note>
          <note>
            Fru talman! Tack så mycket, Anna Kinberg Batra! Vad gäller jobben
            är det så att den moderatledda regeringen nu får skörda frukterna
            av det arbete vi socialdemokrater har gjort under en mycket, mycket
            lång tid. Vi har vänt Sverige från att ha varit ett land i nedgång
            till att bli ett land i uppgång. Det har bland annat också haft
            bäring på vårt EU-arbete, och därför är jag en stolt socialdemokrat
            som säger att vi har arbetat väldigt hårt inom EU för att också
            få med ett uthålligt samhälle i Lissabonprocessen där vi också
            har kunnat lyfta in och få med miljöfrågorna tillsammans med arbete
            och tillväxt. Det gjorde vi socialdemokrater när vi ledde Sverige
            och också EU under vårt förra ordförandeskap.
          </note>
          <note type="speaker">
            Anf. 132 STAFFAN DANIELSSON (c) replik:
          </note>
          <note>
            Fru talman! Jag kanske var lite otydlig i debatten tidigare,
            Christina Axelsson, om Centerpartiets krav på en Stockholmsstrategi.
            Centern har en stark politik för att utveckla Stockholm och driver
            den i både Sverige och Europa.
          </note>
          <note>
            Vi tycker alltså att EU 2009, under Sveriges ordförandeskap,
            borde anta en Stockholmsstrategi. Avsikten är att Lissabonstrategin
            för konkurrenskraft och fler jobb i Europa ska vässas, skärpas
            och förnyas. Den kan nog kallas Lissabon 2, men vi tycker att
            om detta sker under Sveriges ordförandeår är det väldigt mycket
            bättre att den byter namn till Stockholmsstrategin. Jag är optimistisk
            nog att tro och hoppas att Christina Axelsson och Socialdemokraterna
            kommer att stödja Centerpartiet på det området.
          </note>
          <note type="speaker">
            Anf. 133 CHRISTINA AXELSSON (s) replik:
          </note>
          <note>
            Fru talman! Jag får väl tacka Staffan Danielsson för det förtydligandet
            av vad Centerpartiet menade.
          </note>
          <note>
            Jag blev annars väldigt glad när jag hörde ordet Stockholmsstrategi
            från Centerpartiet och tänkte att nu kommer man att lyfta fram
            de storstadssatsningar som vi socialdemokrater tidigare har sagt
            att vi ska arbeta med. Nu kommer man att lyfta fram de miljonprogramsområden
            som vi har runt om i Stockholm och tillsammans visa att här finns
            tillväxten, här finns kraften, att det här kan vara Sveriges motor
            och en god motor i hela Europeiska unionen. Jag hade sett framför
            mig hur vi skulle få hela Stockholm att bara blomstra under vårt
            EU-ordförandeskap.
          </note>
          <note>
            Jag hoppas faktiskt att Centerpartiet nu tar sig en funderare
            sedan de har hört min tolkning av Stockholmsstrategin och faktiskt
            genomför den.
          </note>
          <note type="speaker">
            Anf. 134 STAFFAN DANIELSSON (c) replik:
          </note>
          <note>
            Fru talman! Centerpartiet har en politik för att hela Sverige
            ska utvecklas, givetvis även hela Stockholm. Jag gör gärna en
            deal här. Centerpartiet har en politik för att verkligen utveckla
            Stockholm. Vi har förnyat och tuffat till oss på det området och
            är stolta över det.
          </note>
          <note>
            Vi skulle kunna diskutera en Stockholmsstrategi inom Sverige
            som jag kan stödja mot att Christina Axelsson stöder att Lissabonstrategin
            efterträds av Stockholmsstrategin.
          </note>
          <note type="speaker">
            Anf. 135 CHRISTINA AXELSSON (s) replik:
          </note>
          <note>
            Fru talman! Det är lustigt att en av företrädarna för ett parti
            som ingår i den här regeringen står och säger att man är för tillväxt
            också i storstaden. Det har vi som bor här inte märkt så mycket
            av under de månader som ni faktiskt har haft makten. Vi har inte
            sett att det har blivit bättre med pendeltågsavgångar och annat.
          </note>
          <note>
            Anna Kinberg Batra sade alldeles nyss att vi hade lämnat efter
            oss en massa områden där inget underhåll var gjort. Men jag måste
            säga att den här regeringen inte sätter till en krona för att
            det ska bli något mer. Och de intäkter man får från trängselskatten
            går rakt ut för att bygga Förbifart Stockholm i stället för att
            satsa på kollektivtrafiken, vara miljösmart och bidra till att
            vi får bättre luft i hela EU. Det är faktiskt så att Stockholmsluften
            smittar av sig också till Lissabon.
          </note>
          <note type="speaker">
            Anf. 136 CARINA HÄGG (s):
          </note>
          <note>
            Fru talman! Jag ska knyta an till det jag tog upp i två debatter
            i utrikespolitiska ämnen under förra mandatperioden. Då frågade
            jag mina borgerliga kolleger om de kunde ge exempel på att de
            hade lyft fram jämställdhet, SRHR-frågor och kvinnors rättigheter
            i dialoger utanför Sveriges gränser, i dialog med sina partikamrater
            och de företrädare som de mött. Eftersom jag är en hygglig själ
            och är reformist gav jag mina kolleger på den borgerliga kanten
            tid på sig. Jag återkom året därpå med samma fråga. Trots ett
            års betänketid kunde de fortfarande inte prestera ett enda exempel
            på att de hade lyft fram de här frågorna.
          </note>
          <note>
            När jag heller inte såg att den borgerliga alliansen hade en
            arbetsgrupp som tittade på jämställdhetsfrågorna blev jag naturligtvis
            orolig. Det har visat sig att Sverige inte längre är feministiskt
            i världen och heller inte i EU.
          </note>
          <note>
            Jag blir lite bekymrad när vi kommer till konkreta frågor som
            kommer till uttryck på ett sätt som inte bara gör mig orolig utan
            naturligtvis också skapar oro i övriga Europa. Det har gjorts
            muntliga uttalanden på bloggar och i debattartiklar, och då förväntade
            man sig också att det skulle bli en politisk realitet. Jag tänker
            framför allt på den just nu akuta situationen och det som händer
            på andra sidan Östersjön där Litauen hotar att som fjärde land
            efter Polen, Irland och Malta förbjuda abort.
          </note>
          <note>
            Ett beslut i Seimas, deras riksdag, är att vänta under våren
            när man har haft första läsningen. Det finns de som säger att
            det nog aldrig går igenom, men man ska ändå veta att det här är
            ännu ett försök och att abortmotståndarna inte har kommit så här
            långt tidigare i Litauens parlament som man har gjort nu.
          </note>
          <note>
            I bakgrunden finns också att kvinnor får allt svårare att driva
            de här frågorna. De har fått allt svårare att också få abort genomförd
            i praktiken. Man har fått ta strider om tillgänglighet på sjukhus,
            även statliga sjukhus. Det här är ett paket, och parlamentariker
            har också blivit ganska hårt ansatta ute i sina egna valkretsar
            när de drivit de här frågorna. Bushs och påvens politik slår en
            skugga över kvinnors rättigheter och påverkar kvinnors hälsa.
            Det här måste vi jobba tillsammans med.
          </note>
          <note>
            Gör abort till en rättighet! sade Cecilia Malmström när hon var
            EU-parlamentariker. Nu deltar Folkpartiet i regeringsställning
            i utrikesminister Carl Bildts tystnad i abortfrågan. Sveriges
            uppfattning är känd, får vi höra. Men den är inte känd så länge
            som man inte hävdar den. Man kan inte gömma sig bakom en socialdemokratisk
            politik utan måste kliva fram och säga vad man själv tycker.
          </note>
          <note>
            Samtidigt vet vi att kvinnor i flera europeiska länder saknar
            rätt till säker och legal abort. Vi ser initiativ till att försöka
            börja luckra upp abortlagarna lite grann. Ändå försöker abortmotståndarna
            i länder som Frankrike, Spanien, Italien och Nederländerna hitta
            ingångar att underifrån skapa en utveckling mot ökad svårighet
            eller ett direkt förbud. I andra länder där det finns en lagstiftning
            vet vi att kvinnor ändå har svårt att få rätt till abort.
          </note>
          <note>
            I det här läget är det viktigt att Sverige är en tydlig röst,
            att vi höjer den rösten inom EU och inte låter Malta, som i praktiken
            i dag, ha vetorätt när det gäller den europeiska politiken på
            det här området. Vi såg under kvinnokommissionen i FN att EU i
            praktiken inte kunde agera i de här frågorna på grund av att Malta
            framför allt, men också Polen och länder som Irland och andra
            katolskt influerade länder, som Litauen, driver på.
          </note>
          <note>
            Jag tror att det är viktigt att man använder alla kanaler. Jag
            har pekat på att Centern och Folkpartiet ingår i alliansen Alde,
            Alliansen liberaler och demokrater för Europa. Det är 103 medlemmar
            i den partigruppen. Där har vi ju parlamentariker. Där har vi
            kontakter. De kommer till oss, och vi träffar dem. Vi måste också
            förvänta oss att de här partigrupperna agerar. Det är Folkpartiet
            vill jag understryka, liberalerna som tillhör den här gruppen,
            som driver på mot abortförbud i Litauen. Därför har Alde ett särskilt
            ansvar att också hantera den här frågan.
          </note>
          <note>
            Jag förväntar mig av Sveriges regering att EU-minister Cecilia
            Malmström, som på ett väldigt positivt sätt deltog i Prideparaden
            i Polen för att stödja HBT-frågorna, visar samma civilkurage och
            också lever upp till det hon själv har talat om som EU-parlamentariker
            nu när hon är i regeringsställning. Jag vill att Cecilia Malmström
            som representant för vår regering åker till andra sidan Östersjön
            och framför våra uppfattningar. Vi har sagt att vi ska prioritera
            Östersjösamarbetet och att vi då ska lyfta fram vår tydliga syn
            på abortfrågan. Jag vill att hon åker dit och står upp för den
            svenska hittillsvarande tydliga linjen.
          </note>
          <note>
            Jag ser det som en del av vår väg till det svenska ordförandeskapet
            att vi tar upp detta i samarbetet med Tjeckien och Frankrike,
            i den här trojkan. Vi har ett ansvar att driva på inom de ramar
            som vi kan. Här finns faktiskt en hel del möjligheter. Jag tycker
            att deltagandet i Prideparaden är ett exempel på att man också
            som statsråd kan agera på lite okonventionella sätt. Men man kan
            också träffa sina partivänner. Man kan träffa sina motsvarigheter,
            NGO:er och aktiva kvinnor som verkligen efterfrågar och önskar
            vårt stöd.
          </note>
          <note>
            Jag blev oerhört besviken när jag fick svar från Carl Bildt som
            inte tog till sig den här frågan och visade på någon form av aktivitet.
            Men jag hoppas att kollegan Cecilia Malmström, vår EU-minister,
            känner ett större ansvar och att vi får se det här som en del
            av vårt arbete inför och under ordförandeskapet.
          </note>
          <note type="speaker">
            Anf. 137 ANNA KINBERG BATRA (m) replik:
          </note>
          <note>
            Fru talman! Statsrådet kunde inte vara kvar här längre, och jag
            kan inte representera henne i alla delar men väl ge ett kortare
            svar från majoritetshåll.
          </note>
          <note>
            Carina Hägg tar förstås upp en angelägen fråga. Det är viktigt
            för oss och för mig att Sverige är ett jämställt land. Vi har
            världens näst mest jämställda parlament. Det är en placering för
            dåligt, kan jag tycka ibland.
          </note>
          <note>
            Jämställdheten är kort och principiellt inskriven i Lissabonfördraget.
            Det tycker jag att den ska vara. EU ska inte i för mycket detalj
            reglera exakt hur man arrangerar sin familjepolitik. Däremot är
            det viktigt att vi säger ifrån när det gäller förslag som går
            åt fel håll på EU-nivå. Det har också den moderata justitieministern
            gjort med en enig riksdag bakom sig när det kom förslag på att
            förhindra rätten att skilja sig.
          </note>
          <note>
            På det principiella planet, utan att vara specialist i frågan,
            skulle jag vilja säga att jämställdhet är viktigt. Den principen
            ska gälla i hela unionen. Vi ska stå tydligt och starkt upp mot
            försök att inskränka familjens och kvinnans rättigheter.
          </note>
          <note type="speaker">
            Anf. 138 CARINA HÄGG (s) replik:
          </note>
          <note>
            Fru talman! Jag vet inte riktigt hur jag ska tolka högerföreträdarens
            inlägg här. Ska jag uppfatta att vi är överens om att EU-minister
            Cecilia Malmström som jag tidigare under dagen personligen har
            talat med ska åka till Litauen och framföra budskapet på ett lämpligt
            sätt inom de ramar som en minister kan agera? Om vi är eniga om
            det är jag tacksam att den här debatten har lett till konkret
            resultat. Då skulle vi stå starkare både i dialogen inför ordförandeskapet
            och i de viktiga frågor vi för fram om att hävda kvinnors rättigheter.
            De ska ha samma tyngd som mäns rättigheter. Det handlar om mänskliga
            rättigheter. Det handlar om kvinnors hälsa. Kvinnor ska inte behöva
            vara könsflyktingar. Jag är tacksam för att vi har fått till stånd
            en lagstiftning där kvinnor från andra länder, till exempel från
            Litauen och Polen, inom kort kan komma till Sverige för att få
            abort. Men det här löser inte problemet fullt ut. Vi måste se
            till att kvinnor också kan få behålla och i praktiken få aborträtt
            i sina egna länder. Det handlar om legal och säker abort i hela
            Europa och att driva frågan internationellt.
          </note>
          <note type="speaker">
            Anf. 139 ANNA KINBERG BATRA (m) replik:
          </note>
          <note>
            Fru talman! För mig är det en självklar grundläggande viktig
            mänsklig rättighet att ha fri abort. Det är viktigt i Sverige.
            Men jag tycker fortfarande att vi inte ska reglera sjukvårdssystem
            och sociala lagstiftningar hos andra länder i detalj på EU-nivå.
          </note>
          <note>
            Däremot deltar jag gärna i opinionsbildande aktiviteter. Jag
            har själv gått i Prideparader, och jag har deltagit i Europride
            i Stockholm. Opinionsbildning är viktig för att ligga på sina
            partikamrater i den utsträckning de ändå inte tycker som vi. Det
            gör jag gärna inom EPP-familjen. Jag vill inte ge mig in i enskilda
            Litauenresor i det här fallet.
          </note>
          <note>
            Däremot kan jag gärna understryka att hela alliansens regering
            har varit för att göra det möjligt för utländska kvinnor att få
            abort här. Vi ska ha en tydlig och liberal abortlagstiftning i
            Sverige. Vi ska ha en tydlig och liberal jämställdhetsrätt på
            EU-nivå men inte ha en alltför detaljerad sociallagstiftning på
            EU-nivå. Vi vill inte att andra ska försöka göra så med oss.
          </note>
          <note type="speaker">
            Anf. 140 CARINA HÄGG (s) replik:
          </note>
          <note>
            Fru talman! Då hamnar vi vid den punkt som jag befarade var regeringens,
            den borgerliga alliansens, ståndpunkt, nämligen att man låter
            andra länder driva en antiabortlinje och man står passiv vid denna
            sidan Östersjöns strand. Det är inte så djärvt att våga gå i en
            Prideparad i Stockholm och tycka något i den här talarstolen.
            Det handlar om att framföra detta till kollegerna och inte minst
            visa stöd för de kvinnor som i dag är djupt oroade i Litauen men
            också i flera andra länder. De förväntar sig vårt stöd, och de
            förväntar sig att vi ska ta initiativ till ordförandeskapet. Svaret
            är passiviteten, som jag varnade och oroade mig för i valrörelsen.
          </note>
          <note>
            Annars får du komma tillbaka efter den här debatten, som strax
            är slut, och tala om vad ni konkret tänker göra. Det räcker inte
            att säga att Sveriges uppfattning är känd från Sveriges riksdags
            horisont. Den måste framföras i dialog när man träffar Polens
            företrädare, när man träffar malteserna, irländarna och inte minst
            litauerna. Det görs inte i dag.
          </note>
          <note type="speaker">
            Anf. 141 MAX ANDERSSON (mp):
          </note>
          <note>
            Fru talman! Jag begärde ordet med anledning av Centerpartiets
            förslag om att Lissabonstrategin ska byta namn till Stockholmsstrategin.
            Det är väl ingen större hemlighet att det finns flera länder som
            gärna vill att när Lissabonstrategin förnyas att den ska få namn
            efter deras huvudstad. Både Ungern och Spanien är med i leken.
          </note>
          <note>
            Det kan säkert se jättebra ut i en kvällstidning att kräva att
            den ska döpas till Stockholmsstrategin, eller varför inte till
            Göteborgsstrategin eller Jönköpingsstrategin eller vad man vill.
            Men är det verkligen en seriös politik? Borde inte Sverige så
            länge vi är kvar i EU jobba för att uppnå sakpolitiska framgångar
            i saker som verkligen betyder något och inte sträva efter att
            uppnå inrikespolitiska framgångar och driva krav som säkerligen
            ser vackra ut i Stockholmspressen men som inte betyder så mycket
            i sak?
          </note>
          <note type="speaker">
            Anf. 142 STAFFAN DANIELSSON (c) replik:
          </note>
          <note>
            Fru talman! Om Sverige inte hade varit med i EU hade debatten
            inte kunnat föras och då hade Stockholmsstrategin inte kunnat
            födas. Jag kan förstå att andra länder kan tänkas vilja ha sitt
            namn på denna strategi. Det är en viktig strategi.
          </note>
          <note>
            Jag tycker att Max Andersson ska vara glad och positiv. Det är
            bra att vi samarbetar i Europa för att utveckla konkurrenskraft,
            tillväxt och jobb. Det är bra att vi har en Lissabonstrategi.
            Det är bra att den ska vässas, förnyas och laddas med ännu mer
            innehåll eftersom den inte har lyckats så bra som den borde. Detta
            ska upp på agendan under Sveriges ordförandeskap.
          </note>
          <note>
            Det här är inte den viktigaste politiska frågan i EU för Centerpartiet.
            Men något måste strategin heta. Varför ändå inte när vi är ordförande
            och har förhandlingar i Stockholm döpa den till Stockholmsstrategin?
            Det är väl inte så mycket begärt.
          </note>
          <note>
            Det är roligt att Max Andersson engagerar sig i frågan. Jag hoppas
            på hans stöd i den lilla namnfrågan.
          </note>
          <note type="speaker">
            Anf. 143 MAX ANDERSSON (mp) replik:
          </note>
          <note>
            Fru talman! Det finns frågor i EU som det är otroligt mycket
            viktigare att Sverige lägger sina begränsade resurser på att få
            igenom. EU:s politik i klimatfrågan måste skärpas till betydligt.
          </note>
          <note>
            Det finns länder som driver symbolfrågor som är ytliga och inte
            påverkar så mycket i verkligheten, till exempel att ha sitt namn
            på en strategi eller ett fördrag.
          </note>
          <note>
            Så länge Sverige är med i EU ska vi jobba med sakfrågorna, inte
            med populistisk ytpolitik. Vi ska se till innehållet.
          </note>
          <note type="speaker">
            Anf. 144 STAFFAN DANIELSSON (c) replik:
          </note>
          <note>
            Fru talman! Nu tycker jag att Max Andersson är lite njugg och
            elak mot mig. Jag håller fullständigt med om att sakfrågorna är
            viktiga för att utveckla Sverige, Europa och världen. Jag pratade
            mycket om klimat och miljö i mitt inlägg, och jag oroade mig för
            att om EU monteras ned och Sverige lämnar EU tappar vi den internationella
            kraften vilket Max Andersson tyvärr vill.
          </note>
          <note>
            Som en liten punkt på två meningar sade jag att det är viktigt
            med tillväxtfrågorna inom EU. Vi ska jobba med konkurrenskraften
            internationellt och att vi vässar oss ytterligare. Jag tillät
            mig att vidarebefordra Centerbeslutet från fjolårets stämma att
            vi också kan ha ett namn som anknyter till Stockholm. Jag beklagar
            att Max Andersson tycker att det är onödigt. Vi kan väl ha Budapeststrategin
            också men varför?
          </note>
          <note type="speaker">
            Anf. 145 MAX ANDERSSON (mp) replik:
          </note>
          <note>
            Fru talman! Det var inte min mening att låta njugg. Jag ville
            bara notera att Centern i det här fallet driver ett förslag i
            en substanslös fråga som säkerligen passar utmärkt om man är i
            opposition, men det är inte en vettig prioritering om man befinner
            sig i regeringsställning.
          </note>
          <note>
            Överläggningen var härmed avslutad.
          </note>
          <note>
            9 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2007/08:402
          </note>
          <note>
            Interpellation 2007/08:402 Neddragningar i tullverksamheten i
            Kapellskär och negativa miljökonsekvenser för Stockholmsregionen
          </note>
          <note>
            Interpellationen kommer att besvaras tisdagen den 25 mars 2008.
          </note>
          <note>
            Skälet till dröjsmålet är andra åtaganden som inte har gått att
            ändra på.
          </note>
          <note>
            Lilian Wiklund
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            11 § Studiestöd
          </note>
          <note>
            Föredrogs
          </note>
          <note type="speaker">
            Anf. 146 CAROLINE HELMERSSON-OLSSON (s):
          </note>
          <note>
            Fru talman! Sverige skiljer ut sig vid en jämförelse med andra
            länder genom att fler över 30 år börjar på högskolan. Högskolan
            fungerar mer än i övriga länder som en andra chans för dem som
            har varit ute på arbetsmarknaden i några år.
          </note>
          <note>
            I onsdags besökte jag Högskolan Väst i Trollhättan. Det är den
            skola som har flest av dessa elever. Jag träffade studentkåren
            och lyssnade på hur de såg på studiestödet och hur de fick livet
            att gå ihop. Vi hade då inte sett LO:s rapport om hur mycket studiemedlet
            har förlorat i värde i jämförelse med industriarbetarlönerna,
            men deras tydligaste budskap till mig var att studiemedlet måste
            vara så högt att man kan leva på det.
          </note>
          <note>
            Socialdemokraternas syn på studiestödet är att alla människor
            ska ges reella möjligheter att delta i utbildning och kompetensutveckling.
            Utbildning stärker människor och skapar kraft att möta förändringar
            i ett alltmer kunskapsintensivt samhälle.
          </note>
          <note>
            Utbildning är inte längre en avgränsad fråga för ungdomar utan
            en del av en livslång process. Steget att börja utbildning och
            ta studielån kan upplevas olika stort för olika människor. Tyvärr
            spelar fortfarande samhällsklass och bakgrund en stor roll för
            synen på utbildning. Rapporten från LO som jag pratade om, som
            egentligen undersöker förutsättningar för ett mer jämlikt samhälle,
            visar att den avgjort viktigaste åtgärden är att ge möjlighet
            att studera och att klass avgör utbildningens nivå mer än något
            annat. Ett generöst och flexibelt studiestödssystem har en central
            roll för att bryta dessa mönster.
          </note>
          <note>
            Samtidigt som universitetsstudier förväntas vara en heltidssysselsättning
            måste många studenter skaffa sig ett extrajobb. Det är viktigt
            att detta inte påverkar kvaliteten på utbildningen negativt eller
            förlänger den mer än nödvändigt. Därför vill vi på sikt höja studiemedlet.
            Fribeloppet kan också behöva höjas.
          </note>
          <note>
            Det är inte bara nivåerna på studiemedlet som spelar in i den
            studerandes situation. Bostadskostnaderna står för över hälften
            av de räkningar som ska betalas varje månad. Vi socialdemokrater
            har med oro kunnat konstatera att den borgerliga regeringen tagit
            bort det statliga stödet för byggande av hyresrätter och studentlägenheter.
            A-kassan är kraftigt försämrad; studerandevillkoret är borttaget.
            Studenterna riskerar att utförsäkras, och det blir ett glapp mellan
            studieliv och arbetsliv. Bron är borta.
          </note>
          <note>
            Något av det första regeringen gjorde var att också ta bort rekryteringsbidrag,
            korttidsstudiestöd och stöd för uppsökande verksamhet. Det här
            var exempel på sådant som vi gjorde för att ge människor som stod
            långt från arbetsmarknaden och hade låg utbildningsnivå en reell
            chans att ta steget att börja studera.
          </note>
          <note>
            Vi socialdemokrater tycker att det behövs politiska verktyg och
            system för att göra något åt den sociala snedrekryteringen till
            studier. Det tycker uppenbarligen inte den borgerliga majoriteten.
            Är det inte ett problem över huvud taget?
          </note>
          <note>
            Fru talman! I dag ska vi debattera ett motionsbetänkande som
            rör flera studiestödsfrågor. Den borgerliga majoriteten i utskottet
            avstyrker samtliga yrkanden genom att i många fall hänvisa till
            den pågående studiesociala utredningen. Att den är pågående är
            kanske lite överdrivet att påstå eftersom första sammanträdet
            ännu inte har ägt rum. När vi behandlade budgeten här i kammaren
            redogjorde ansvarig minister för orsakerna till att direktiven
            hade blivit så försenade. Leijonborg uppmanade också samtliga
            partier att snabbt inkomma med nomineringar så att vi skulle kunna
            göra en rivstart på nyåret. Jag vet inte hur Leijonborg definierar
            rivstarter men att komma i gång i mitten av mars tycker i alla
            fall inte jag är någon sådan.
          </note>
          <note>
            Under förra mandatperioden drev ni tillsammans med Miljöpartiet
            igenom denna utredning. Vi motsatte oss den eftersom vi tyckte
            att det redan fanns en utredning och att en ytterligare skulle
            riskera att försena det förslag som behövs för att studenterna
            ska känna trygghet under sin studietid. Nu är det som bekant som
            det är, och jag är glad över att det finns åtminstone en parlamentarisk
            utredning på utbildningsområdet.
          </note>
          <note>
            Fru talman! En enig riksdag beslutade våren 2006 att införa en
            samordningsbestämmelse mellan studiemedelssystemet och sjuk- och
            aktivitetsersättningen. Ingen förutsåg då att personer med funktionshinder
            som studerar vid folkhögskolor skulle få sina möjligheter att
            utbilda sig väsentligt försämrade. Den ekonomiska situationen
            för dessa studenter måste lösas.
          </note>
          <note>
            Jag återkommer till Leijonborg. Den 29 november sade han här
            i kammaren att frågan ska lösas innan den studiesociala utredningen
            blir klar. Den relativt lilla frågan, inte för individerna, men
            antalsmässigt, ska ju inte begravas i en statlig utredning som
            ska pågå till 2009.
          </note>
          <note>
            Likafullt hänvisas frågan i detta betänkande till just denna
            utredning och till en annan om översynen av aktivitetsersättning,
            som ska vara klar i november 2008. Dessa ungdomar kan inte vänta,
            och frågan är om utbildningarna över huvud taget kommer att finnas
            kvar om frågan ändå begravs i statliga utredningar.
          </note>
          <note>
            Jag besökte Kjesäter i min hemkommun Vingåker i fredags. Där
            har man över 30 års erfarenhet av att utbilda ungdomar med lättare
            begåvningshandikapp. Just nu går det 21 ungdomar mellan 19 och
            26 år där. Kursen är allmän med kärnämnen, men man jobbar också
            med att lära ut hur man skaffar och sköter en bostad, sköter sin
            hushållsekonomi och får ett jobb. En dag i veckan finns möjlighet
            att praktisera, antingen på skolan eller på något av de fantastiska
            företag i Vingåker som tar emot dessa ungdomar. Det är inte en
            slump att kursen heter Växa, för det är just det eleverna gör.
            Efter kursen kan en del få ett enklare jobb. Andra klarar sig
            mer på egen hand, kanske i eget boende, vilket är en vinst för
            både samhället och individen.
          </note>
          <note>
            Dessa studenters aktivitetsersättning ligger mellan 5 500 och
            drygt 6 000 kronor i månaden. Kursen är naturligtvis statsfinansierad,
            men deras egna kostnader uppgår till 6 500 kronor. I den summan
            ingår enkelrum, mat, förbrukningsartiklar, kopiering, tidskrifter,
            studieresor och fritidsaktiviteter på skolan.
          </note>
          <note>
            Ekvationen går inte ihop. Förmodligen vill de också någon gång
            åka hem eller köpa sig ett par nya jeans. Det ska inte vara så
            att man måste ha rika föräldrar för att få en utbildning. Några
            av studenterna har hoppat av, och några har inte sökt. Rektorn
            på skolan funderar över om de kan fortsätta med utbildningen över
            huvud taget.
          </note>
          <note>
            Det är ett och ett halvt år sedan problemet uppmärksammades.
            Låt oss bifalla motionerna om vi är överens om att vi måste lösa
            detta.
          </note>
          <note>
            Fru talman! Det finns mycket mer att anföra om betänkandet. Vi
            står självfallet bakom samtliga våra reservationer, men jag yrkar
            bifall till endast reservationerna 1, 3 och 8.
          </note>
          <note type="speaker">
            Anf. 147 ROSSANA DINAMARCA (v):
          </note>
          <note>
            Fru talman! När vi stod här i december och debatterade denna
            fråga aviserade Lars Leijonborg, precis som föregående talare
            sade, att en studiesocial utredning var på gång. Den har, som
            också har sagts, varit lite segstartad. Men nästa vecka kör det
            i gång.
          </note>
          <note>
            För Vänsterpartiets del kommer vi att fortsätta att driva frågan
            att studiemedlen måste höjas. För detta behövs ingen utredning;
            alla vet att den ekonomiska situationen för studenter är usel.
          </note>
          <note>
            Efter debatten i december presenterade Sveriges Radio en enkät
            som gjorts bland riksdagens ledamöter. Den visade att tre av fyra
            ledamöter tyckte att studiemedlen borde höjas. Men här i kammaren
            har vi bara fått höra bortförklaringar till varför studiemedlen
            inte har höjts.
          </note>
          <note>
            Det vanligaste svaret från de borgerliga representanterna är
            att man inte kan göra allt på en gång. Nej, det är klart att de
            redan välbeställda måste få sitt först med borttagande av förmögenhetsskatten,
            skattesänkningarna, vårdnadsbidrag och avdrag för överklassnära
            tjänster innan studenterna kanske kan närma sig ens den undre
            gränsen av fattigdomsgränsen. Det här är såklart hyckleri, men
            jag ser fram emot den här utredningen och förväntar mig att den
            landar i förslag om höjda studiemedel, men allra mest hoppas jag
            att regeringen föregår utredningen och gör slag i saken mycket
            tidigare.
          </note>
          <note>
            Fru talman! Jag vill här lyfta fram något som aktualiserades
            när Jan Björklund och Nyamko Sabuni presenterade sina planer angående
            sfi.
          </note>
          <note>
            Det är skrämmande hur man kan basera förslag på hörsägen. I de
            av regeringen lagda förslagen är det de invandrade som får klä
            skott för den undermåliga sfi-utbildningen. Man far med osanningar
            om att de sfi-studerande bara sitter och sitter för att kunna
            bli försörjda, som Nyamko Sabuni uttryckte det.
          </note>
          <note>
            Det ligger i allas intresse att alla som bor i Sverige ges möjlighet
            att lära sig det svenska språket. Dåliga kunskaper i svenska handlar
            inte om ovilja utan om brister i systemet. Det råder problem med
            dagens sfi-utbildning. Systemet behöver reformeras. Vi måste förbättra
            möjligheterna för alla som kommer till Sverige att lära sig svenska.
            För att förbättra sfi-undervisningen behövs en tydligare individualisering
            och fler undervisningstimmar per vecka. Sfi ska kunna läsas i
            kombination med praktik, arbetslivsorientering, validering, annan
            utbildning eller förvärvsarbete.
          </note>
          <note>
            Kvaliteten på sfi och de ekonomiska förutsättningarna för att
            studera kan inte lastas på den invandrade. Det finns inga som
            helst belägg för att invandrade använder sfi-utbildningen som
            försörjning. Däremot vet vi att sedan timersättningen togs bort
            har många tvingats välja bort svenskundervisningen av ekonomiska
            skäl. Regeringen borde i stället se över hur många som, även för
            kortare perioder, tvingas avbryta sina studier och börja arbeta
            för att kunna behålla sin försörjning. Ett tilläggsdirektiv om
            detta till den studiesociala utredningen vore på sin plats.
          </note>
          <note>
            Fru talman! När vi talar om en likvärdig skola är det väldigt
            viktigt, särskilt för de borgerliga företrädarna, att understryka
            att det inte betyder att allt ska vara likadant. När det kommer
            till användningen av ordet rättvisa är det dock exakt lika som
            avses. Rättvisa handlar för mig om att utjämna skillnader. Vi
            vet att det finns skillnader i förutsättningar när man väljer
            att studera vidare. För en del är steget väldigt stort, för andra
            väldigt enkelt. Här har bland annat rekryteringsbidraget för lågutbildade
            haft en utjämnande effekt och betydelse för att öka den generella
            kunskapsnivån och för att öka dessa personers möjligheter på arbetsmarknaden.
          </note>
          <note>
            När man ser på den samlade utbildningspolitik som regeringen
            hittills har presenterat ser man att det inte handlar om att man
            är intresserad av rättvisa. Politiken går ut på att begränsa möjligheten
            till bildning för vissa människor.
          </note>
          <note>
            Jag avslutar med att yrka bifall till reservationerna 5 och 8.
          </note>
          <note type="speaker">
            Anf. 148 LAGE RAHM (mp):
          </note>
          <note>
            Fru talman! Vi har många bra motioner som vi förhoppningsvis
            ska fatta beslut om nästa vecka. Jag ska börja med att bemöta
            potentiella motargument mot motionerna.
          </note>
          <note>
            Det har äntligen tillsatts en studiesocial utredning. Vi lyckades
            att, tillsammans med de borgerliga partierna, driva igenom det
            under den förra mandatperioden. Det känns bra att vi är på gång
            med frågorna. Jag hoppas givetvis att resultatet blir bra.
          </note>
          <note>
            Om jag hade suttit i kammaren och varit tvungen att föreslå avslag
            på de motioner som vi debatterar nu skulle jag ha gått ut med
            argumentet att vi har tillsatt en utredning. Det är så jag skulle
            ha försökt försvara inlägget. Jag utgår ifrån att det är det man
            kommer att göra.
          </note>
          <note>
            Varför ska man då bifalla motionerna när utredningen är tillsatt?
            Man kan också fråga varför man ska avslå dem. Det finns väldigt
            många bra initiativ i dem, och det är väldigt viktigt för studenterna
            att det kommer bra beslut fort.
          </note>
          <note>
            Det är intressant att höra vad vi tycker i de här frågorna, om
            det inte bara hänvisas till utredningen. Jag hoppas att vi är
            beredda att göra något när vi som är här och debatterar sedan
            sitter i utredningen.
          </note>
          <note>
            När det gäller sakfrågorna vill jag säga att nivån på studiemedlen
            är oerhört viktig. Studenter lever i dag många gånger under existensminimum.
            Man har inte ens rätt till socialbidrag för att kompensera det.
            Det borde givetvis inte handla om socialbidrag. Studiemedlet borde
            givetvis vara på en sådan nivå att det går att leva på, och det
            borde ligga över existensminimum. Rent teoretiskt skulle man kunna
            tjäna pengar på att sluta studera och börja gå på socialbidrag
            i stället. Det är ett uselt incitament som jag tycker att det
            är illa att vi har som en del av beslut som vi har fattat här
            i riksdagen.
          </note>
          <note>
            Jag kan påpeka att vi i vår budgetproposition ville lägga 900
            kronor extra på bidragsdelen. Vi anser att skuldsättningen är
            ett stort problem för många studenter.
          </note>
          <note>
            När det gäller hur studiemedlet är utformat är det en oerhörd
            detaljstyrning från kammaren. Vi styr antal terminer och antal
            veckor som man kan få ut det, hur gammal man måste vara när man
            ska få det, maxgränsen per månad och mycket annat. Vi föreslår
            att man i stället har ett mer flexibelt system som är mer anpassat
            efter individens möjligheter. Det ska givetvis vara ett totalbelopp
            och ett antal regleringar, men man ska som student till exempel
            kunna få ut mer pengar och studera snabbare. Vi borde anpassa
            det och låta människor välja själva i stället för att i riksdagen
            besluta om detaljregleringar.
          </note>
          <note>
            När det handlar om åldersgräns är det konstigt att vi berömmer
            oss om ett livslångt lärande medan vi i det här fallet säger att
            man inte får några studiemedel om man är över en viss ålder. I
            svaret på vår motion i den här frågan hänvisas till att den höjdes
            under den förra mandatperioden. Det är riktigt. Vi lyckades driva
            igenom en höjning av gränsen, men vi menar att det inte är nog
            utan att det är rimligt att man avskaffar åldersgränsen och låter
            alla människor studera oavsett ålder. Vi menar också att den undre
            gränsen är väldigt konstig. Man har till exempel inte möjlighet
            att studera på komvux med studiemedel om man är under 20 år. Det
            är ett väldigt konstigt system.
          </note>
          <note>
            Jag vill också instämma i det som tidigare har sagts angående
            rekryteringsbidraget till exempel. Det var något oerhört bra som
            vi hade förut och som nu tyvärr är borttaget. Det borde givetvis
            återinföras. Vi har även finansierat det i vårt budgetförslag.
          </note>
          <note>
            Studenter kan faktiskt bli sjuka. Man skulle inte tro det, men
            det är sant. Vad händer då? Trygghetssystemet är riktigt dåligt.
            Vi har någon form av skydd där man får lånedelen avskriven efter
            30 dagars karenstid 30 dagars karenstid har ingen annars. Det
            gäller om man anmäler det från första dagen. Men vem kommer på
            att anmäla från första dagen när man har 30 dagars karenstid?
            Det kanske blir 40 eller 50 dagars karenstid.
          </note>
          <note>
            Jag har försökt utläsa om karenstiden gäller vid vård av sjukt
            barn. Då kanske man inte är hemma 30 dagar i rad. Jag förstod
            inte det. Det kan också bero på att reglerna är oerhört krångliga
            och inte särskilt flexibla. Jag tror inte att den möjligheten
            utnyttjas särskilt mycket.
          </note>
          <note>
            Det för mig också in på delen om föräldraskap. Vi har studenter
            som, tro det eller ej, har barn i det här landet. De har sämre
            villkor därför att det är låga ersättningar, och man tar ingen
            större hänsyn till det. Det finns också problem på högskolorna
            med att planeringen ligger långt efter och många andra saker.
          </note>
          <note>
            Sammanfattningsvis kan man säga att vad detta handlar om är att
            vi i dag inte har ett system som är utformade efter studenternas
            villkor, utan vi har ett system som är utformat med många roliga
            regler för myndigheter att gå ned sig i och dessutom en riktigt
            dålig ekonomisk situation för våra studenter. Detta bidrar inte
            till att höja kunskapsnivån i Sverige. Jag är ändå glad att det
            är så många som väljer att studera och försöka göra någonting
            bra av det trots att de har dåliga ekonomiska möjligheter.
          </note>
          <note>
            Jag vill också påpeka att jag tror att rätt många av dessa regler
            grundas på att man har en idé om att studenten är 20 år, bor hemma
            eller har lyckats fixa en riktigt billig lägenhet och inte har
            några särskilda intressen utöver att studera, och om man har det
            finansierar man dem genom att jobba. Och det går tydligen absolut
            inte ut över studierna. Jag vänder mig mot den beskrivningen och
            hade hoppats att vi hade kunnat tillstyrka motionerna. Men jag
            hoppas i varje fall att vi kommer att nå ett riktigt bra resultat
            i den studiesociala utredningen. Jag hoppas att ni andra från
            de borgerliga partierna tydligt markerar att det nu är dags att
            förbättra för studenterna.
          </note>
          <note>
            Jag yrkar bifall till reservationerna 2 och 8.
          </note>
          <note type="speaker">
            Anf. 149 OSKAR ÖHOLM (m):
          </note>
          <note>
            Herr talman! Det finns ett antal politiska frågor och politiska
            diskussioner som på något sätt ständigt återkommer. Då menar jag
            egentligen inte de frågor som rör politisk filosofi och som ständigt
            återkommer och som man kan diskutera, utan jag talar om väldigt
            konkreta samhällsfrågor som människor tycker är viktiga och som
            de upplever att politikerna inte har lyckats åtgärda och inte
            någon annan heller.
          </note>
          <note>
            Diskussionen om studiestöd har länge varit precis en sådan diskussion.
            Även om det studiestöd som Sverige erbjuder kanske är ett av de
            mest generösa i världen är det allt fler som har börjat ställa
            sig frågan hur systemet egentligen fungerar. Är det tillräckligt
            generöst? Fungerar det effektivt? Ger det studenterna de verktyg
            som vi talar om för att förverkliga sina drömmar?
          </note>
          <note>
            Man får väl erkänna att den politiska debatten ganska väl har
            följt de partipolitiska linjerna, tycker jag. Mitt parti har mycket
            betonat att studier är en investering. Det glömmer man ibland
            bort när man lyssnar på den här debatten. Man har mer fokuserat
            på att systemet måste blir mer överblickbart. Vi har kritiserat
            fribeloppsgränser och annat. Från en del partier på vänsterkanten
            har det i vanlig ordning låtit: Mer bidrag till alla så löser
            sig problemen.
          </note>
          <note>
            Om man går igenom protokollen bara från de debatter som vi har
            haft om studiestöd i den här kammaren under det senaste året ser
            vi att det är ungefär samma frågor som återkommer. Är det tillräckligt
            generöst? Är systemet effektivt? Ger det studenterna verktygen
            för att förverkliga sina drömmar?
          </note>
          <note>
            Herr talman! Mot denna bakgrund tycker jag förstås att det känns
            oerhört bra att den parlamentariska kommitté som ska bena ut dessa
            frågor och just gå igenom systemet ordentligt äntligen är på plats.
            Den som har bra politiskt minne, precis som Lage Rahm poängterade,
            minns att den utredningen krävdes redan i början av 2006 men att
            den dåvarande regeringen inte ville tillsätta den. Inom ramen
            för denna utredning ryms inte bara de flesta frågor som finns
            i utskottets betänkande 6, vars förslag jag yrkar bifall till,
            utan också förmodligen svaren på de mer övergripande frågorna.
            Är systemet tillräckligt generöst? Fungerar det effektivt? Erbjuder
            det studenterna verktygen för att förverkliga sina drömmar?
          </note>
          <note>
            Utgångspunkten är förstås att vi har ett system som ger en ganska
            god grund att stå på. När vi nu ska gå igenom de problem och de
            utmaningar som finns gör vi det från en nivå som faktiskt de allra
            flesta avundas oss. Det ska man komma ihåg. Jag har i varenda
            debatt om studiestöd sagt, och jag tänker säga det i varenda debatt,
            att vi förmodligen har det mest generösa systemet i världen. När
            man gör internationella jämförelser ser man det. Vi har en kombination
            av låga utbildningskostnader, ganska generösa bidrag och omfattande
            möjligheter att ta studielån. Det är bra. Men man måste ha den
            bakgrunden klar för sig när man diskuterar frågorna för att det
            ska bli en relevant och bra debatt.
          </note>
          <note>
            Att systemet är generöst är naturligtvis inte en garanti för
            att det fungerar optimalt. Där har vi alla exempel på studenter
            som har en bekymmersam situation, inte minst när studentgruppen
            numera är så pass mångfasetterad att den rymmer allt från nybakade
            gymnasiestudenter till ensamstående föräldrar som har svårt att
            få ekonomin att gå ihop när de studerar.
          </note>
          <note>
            Herr talman! Jag är medveten om att det finns ledamöter i den
            här kammaren som tycker att den här utredningen inte hade behövt
            tillsättas. Vi hörde det också för en liten stund sedan. Argumentet
            brukar så klart vara att vi redan har identifierat problemen och
            tycker att vi redan har alla lösningar formulerade och klara.
            Jag säger formulerade och klara eftersom man ska betona att det
            inte är samma sak som finansierade och klara.
          </note>
          <note>
            Men det som jag ser som den stora fördelen med den studiesociala
            utredningen är att man äntligen tar tag i studentfrågorna med
            ett samlat grepp. Vi kan alla hitta enskilda problem i dagens
            system. Någon tycker att bidragsnivån är för låg rent generellt.
            Jag tycker att fribeloppet borde avskaffas eller höjas. Någon
            tredje tar upp problemet med att olika trygghetssystem krockar
            med varandra. Alla har vi säkert i någon mening rätt och rimliga
            utgångspunkter för det vi säger. Men nu får vi möjlighet att faktiskt
            se över detta i ett sammanhang, göra en samlad bedömning och titta
            på vilka åtgärder som vi ska vidta. En sådan hantering tror jag
            inte bara är positiv för de studenter som är beroende av systemet.
            Det är också en ganska ansvarsfull politik att agera på det sättet.
          </note>
          <note>
            När man går igenom de motioner som vi diskuterar här i dag ser
            man också precis detta. Det är en oerhört stor bredd på frågorna.
            Det är allt från fribelopp till trygghetssystem och till studiestödets
            administration. Och allt kan säkert bli bättre. Vi kan diskutera
            förbättringar överallt.
          </note>
          <note>
            Jag måste också säga att jag är glad att det lite grann har börjat
            röra på sig i oppositionen i en del frågor. Man kan ta frågan
            om fribeloppet som ett exempel. Under hela den förra mandatperioden
            och förmodligen många mandatperioder innan dess stod borgerliga
            ledamöter och stångade sig om inte blodiga så i alla fall svettiga
            i denna talarstol och argumenterade för att fribeloppet måste
            justeras eftersom det inte fungerar. De berättade om studenter
            som jobbade extra under sommaren bara för att märka att när höstterminen
            började sjönk bidragen eller lånen. De berättade om studenter
            som tyckte att de vill få in en fot på arbetsmarknaden redan under
            studietiden eftersom de tror att det lönar sig men valde bort
            det alternativet eftersom de också såg att studielånen skulle
            sjunka eller försvinna.
          </note>
          <note>
            Man ska ha klart för sig att den dåvarande regeringen hela tiden
            argumenterade mot detta. Ansvariga statsråd som Lena Hallengren
            sade i en debatt ungefär att om man tjänar pengar har man inget
            behov av förmånliga studielån från staten. Nej, det är klart att
            det är en åsikt som man kan ha. Det är lätt att vifta bort dessa
            små extrainkomster och bara upprepa ett mantra om att studier
            alltid måste vara en heltidssysselsättning.
          </note>
          <note>
            Men jag tycker inte att man ska glömma bort att extraarbete vid
            sidan av studierna också har sina fördelar, dels direkt genom
            att man så klart får extra pengar i plånboken, dels indirekt genom
            att man får erfarenhet, kontakter och förhoppningsvis ingångar
            på arbetsmarknaden som man inte hade fått annars. Det tjänar vi
            faktiskt alla på.
          </note>
          <note>
            Det känns då bra att motståndet just mot fribeloppet och justeringar
            där sedan valet har börjat mjukna något från åtminstone Socialdemokraternas
            sida. Det tycker jag är bra. Om det sedan beror på att man har
            fått upp ögonen för problemet eller att man inte längre behöver
            ta ansvar för en statsbudget ska jag låta vara osagt.
          </note>
          <note>
            Det finns också andra frågor som det är spännande att tala vidare
            om framöver. Jag kan ta studiestödsadministrationen som ett sådant
            exempel. Även om det har blivit lite bättre under den senaste
            tiden är det väl många studenter som minns jag kan villigt erkänna
            att jag är en av dem hur det var att sitta i telefonköer hos CSN
            i timmar och ändå inte få besked som man var nöjd med. Att vi
            nu förutsättningslöst kan titta just på studiestödsadministrationen
            är jättebra. Vi kan fundera på om administrationen och kanske
            till och med lånestocken kan överföras i annan regi som det heter.
            Det är inte så dramatiskt. Det räcker att vi tittar på andra sidan
            Bottenviken för att se att det finns system där man helt enkelt
            sätter upp en statlig garanti som gör att alla får låna men att
            man också släpper in banker och andra kreditinstitut och säger
            att de också får vara med och konkurrera om dessa framtida kunder.
            Det tror jag kan vara väldigt bra.
          </note>
          <note>
            Även de övriga frågor som ligger inom utredningens ram är förstås
            oerhört viktiga vad gäller de studiesociala delarna när vi går
            igenom just hur trygghetssystemen samspelar med varandra. Också
            frågan om hur studiemedlen kan användas som ett verktyg för att
            öka genomströmningen ligger med i direktiven.
          </note>
          <note>
            Herr talman! Politik när den är som bäst handlar om att ge människor
            verktyg för att förverkliga sina drömmar. Det finns en fantastisk
            kraft och potential hos människor. När politik fungerar som bäst
            lyckas vi med att se till att utnyttja den kraften. När politik
            fungerar som sämst lägger man hinder i vägen för den kraften.
            Det är oftast där någonstans som striden står.
          </note>
          <note>
            Studiestödets grundidé tycker jag är av den positiva sorten.
            Det handlar om att göra drömmar möjliga. Det handlar om att de
            som har ambitioner och idéer också ges möjlighet att förverkliga
            dem. Det är dessutom bra eftersom det har en dubbel effekt, dels
            att människor får förverkliga sig själva, dels att hela samhället
            tjänar på det.
          </note>
          <note>
            När vi nu ser över det framtida studiestödssystemet tycker jag
            att vi ska förädla just den grundidén samtidigt som vi gör upp
            med och tar bort de delar av systemet som mest lagt hinder i vägen.
            Då tror jag att vi lyckas med de övergripande frågorna. Då skapar
            vi ett system som är generöst, effektivt och drömförverkligande.
          </note>
          <note type="speaker">
            Anf. 150 CAROLINE HELMERSSON-OLSSON (s) replik:
          </note>
          <note>
            Herr talman! Det var väldigt intressant att lyssna på Oskar Öholm,
            och jag ser fram emot att fortsätta denna diskussion med honom
            inom utredningen.
          </note>
          <note>
            Det är några saker som jag tänkte på och som handlar om det helhetsgrepp
            som Oskar Öholm talade om. Det finns andra system som påverkar.
            Jag tog upp a-kassan. Jag är ganska ny så jag får fara omkring
            och tala med folk så att jag lär mig denna fråga. Då träffade
            jag Mälardalens studentkår. De menar att eftersom detta studerandevillkor
            har försvunnit i a-kassan och att man snabbt måste betala tillbaka
            sina lån har fler studenter hamnat hos kronofogden. Det sade de
            till mig.
          </note>
          <note>
            Häromdagen kom en rapport från Kronofogdemyndigheten som jag
            tycker stärker deras påstående, även om jag inte har granskat
            den på djupet.
          </note>
          <note>
            Antalet verkställda vräkningar har ökat med 7 procent och obetalda
            skulder med 18 procent under år 2007. Tror Oskar Öholm att det
            kan bero på vad som här nämnts, eller har han något annat att
            anföra här? Jag känner mig orolig.
          </note>
          <note type="speaker">
            Anf. 151 OSKAR ÖHOLM (m) replik:
          </note>
          <note>
            Herr talman! När man börjar diskutera de här frågorna och tar
            upp de argument som Caroline tar upp ska det tas på allvar. Det
            är verkligen inte bra om man ser exempel på att det finns människor
            som inte klarar sig i systemet. Men man ska heller inte glömma
            utgångspunkten. Vi pratar om en investering och om det som gör
            att det då blir viktigt att när det gäller studierna se till att
            det finns en arbetsmarknad att komma in på. Där har väldigt mycket
            hänt under den senaste tiden.
          </note>
          <note>
            Jag är helt öppen för att vi så att säga ska lyssna in de problem
            som finns. Det är också anledningen till att utredningen nu är
            på plats. Vi ska titta på hur olika trygghetssystem fungerar och
            hur man gör just med dem som ser att de inte får pengarna att
            räcka till.
          </note>
          <note>
            Man ska dock inte glömma bort att vi när det gäller studielånen
            och studiebidragen måste ha ett system som är sådant att man inte
            fastnar i skuldsättning. Detta är mycket viktigt. Den som är satt
            i skuld är inte fri, brukar man säga. Det är så sant att det står
            både i Bibeln och i Göran Perssons memoarer.
          </note>
          <note>
            Mot samma bakgrund kan man fråga sig hur studiestödssystemet
            fungerar. Är det över huvud taget ett mål för Socialdemokraterna
            att minska studenternas skuldsättning? Det är lite grann det vi
            pratar om. Att också möjligheten till fribelopp finns och att
            man kan tjäna lite extrapengar och så är en minst lika viktig
            fråga, tycker jag.
          </note>
          <note type="speaker">
            Anf. 152 CAROLINE HELMERSSON-OLSSON (s) replik:
          </note>
          <note>
            Herr talman! Visst är det viktiga frågor som du nu tar upp. Men
            vad säger du om det här med a-kassan och bron? Säg att du utbildat
            dig till ett visst yrke och det inte finns någon ledig plats i
            det yrket. Det finns en viss skevhet här. Kanske hittar du några
            strötimmar till exempel. Lik förbaskat har du månadsbetalningarna
            och allt sådant. Du kan inte betala tillbaka dina skulder, utan
            du hamnar hos kronofogden eller vad det nu kan vara.
          </note>
          <note>
            En annan aspekt är, som studenterna sade till mig, att om man
            inte får ett jobb direkt efter studierna och man vet att det inte
            finns något annat system än, som i det här fallet, a-kassan hänger
            man kvar för att kunna försörja sig ett halvår till. Det är väl
            inte heller bra? Det finns ju stora ambitioner; man vill att det
            ska gå fortare. Jag har läst om genomströmning i direktiven.
          </note>
          <note>
            Är det här med a-kassan viktigt? Och vad säger Oskar Öholm till
            studenterna just om a-kassan och studerandevillkoret?
          </note>
          <note type="speaker">
            Anf. 153 OSKAR ÖHOLM (m) replik:
          </note>
          <note>
            Herr talman! När man pratar om utbildning som en investering
            ska man också ha klart för sig att det är ett delat ansvar.
          </note>
          <note>
            Som politiker ska vi fundera på vilken typ av utbildningar som
            ska finnas. Vad behövs för att man ska lyckas? Hur ska studiestödssystemet
            se ut? Hur ska det ordnas med de förutsättningarna? Som student
            har man ett ansvar när det gäller att fundera på vad man är intresserad
            av. Det får vägas mot var arbetsmarknaden framöver finns. Den
            avvägningen måste hela tiden göras.
          </note>
          <note>
            När det gäller a-kassan som sådan handlar det om en försäkring.
            När man tar ut den har man ju dessförinnan tjänat in på arbetsmarknaden.
            Men det är inte riktigt så det fungerar när man är student. Har
            man utbildat sig till ett yrke där det inte omedelbart finns arbete
            får man kanske först testa något annat. Men det behöver inte betyda
            att slutmålet är omöjligt att nå.
          </note>
          <note type="speaker">
            Anf. 154 LAGE RAHM (mp) replik:
          </note>
          <note>
            Herr talman! Det är intressant att notera att Oskar Öholm beskriver
            att de borgerliga har stångat sig om inte blodiga så i alla fall
            svettiga när det gäller motståndet till att höja eller att ta
            bort fribeloppet. Det är också intressant att notera att fribeloppet,
            såvitt jag vet, finns kvar och att det inte har höjts. Man kan
            undra varför.
          </note>
          <note>
            Men det var inte framför allt det som jag här var intresserad
            av, utan jag tänkte bara påpeka att vi faktiskt har finansierat
            de höjningar som vi har föreslagit. Vi menar också att det är
            rimligt att inte bli alltför skuldsatt.
          </note>
          <note>
            Dock blir jag, herr talman, lite oroad när Oskar Öholm går in
            på att systemet är generöst och att andra avundas oss. Det finns
            alltid människor som har det sämre, och man kan alltid jämföra
            med dem. Frågan är vad man vill uppnå med det. Menar vi att studenterna
            har det för bra? Det är väl nästan det som Oskar Öholm insinuerar.
            Det är möjligt att det inte är så men om det är så skulle jag
            gärna vilja få en förklaring.
          </note>
          <note>
            Man kan också ifrågasätta hur bra det är att man i praktiken
            kan få mer pengar om man går på socialbidrag än man får om man
            studerar. Märk väl att man inte får studera när man går på socialbidrag!
            Vilka signaler ger det i ett samhälle? Och vad är det för idé
            att vilja att människor ska vara passiva, alltså att premiera
            passivitet?
          </note>
          <note>
            Slutligen är det intressant att notera den inriktning på personlig
            investering som Moderaterna här för fram. Jag tycker att det är
            viktigt att inte glömma att universiteten är en del av vårt bildningsarv
            och bildningsideal, att det är viktigt med en akademi och att
            vi som samhälle bidrar till att upprätthålla vår kunskap och vidareutveckla
            denna. Dessutom handlar det om att stödja vetenskapen. Grundutbildningen
            är en del av detta. Det här är ett samhälleligt intresse, inte
            bara en personlig investering.
          </note>
          <note type="speaker">
            Anf. 155 OSKAR ÖHOLM (m) replik:
          </note>
          <note>
            Herr talman! Det som är så fint när man utbildar sig är att det
            är en personlig investering. Dessutom tjänar hela samhället på
            det.
          </note>
          <note>
            När det gäller fribeloppet är det så klart så att det tar tid
            innan allting är på plats. Det här ligger ju inom ramen för den
            studiesociala utredningen. Miljöpartiet ska ha ett stort tack
            för att de stödde att vi kunde göra det gemensamt förra mandatperioden.
            Nu börjar vi se att saker händer och att detta kan gå i lås. Det
            tycker jag känns väldigt bra.
          </note>
          <note>
            När det sedan gäller diskussionen om hur generöst systemet är
            och detta med att slå sig för bröstet och redan vara nöjd vill
            jag säga att det kanske inte alls är så. Jag bara konstaterar
            att vi inte betalar terminsavgifter. Vi får studiebidrag och omfattande
            studielån. Man ska ha klart för sig att det inte är vilka lån
            som helst, utan det är lån som löper till en ränta som motsvarar
            statens upplåningsränta.
          </note>
          <note>
            Vi säger helt enkelt att studenter som lånar pengar får göra
            det som hade de samma kreditvärdighet som svenska staten. Det
            är ju fantastiskt! Vid en jämförelse med andra länder hamnar Sverige
            dessutom oftast i topp. Då tycker jag inte att det är riktigt
            trovärdigt att föra en retorik som går ut på att systemet håller
            på att rämna eller att det är omöjligt att överleva på det som
            systemet ger. Det är poängen här.
          </note>
          <note>
            Jag skulle vilja veta om det är Lage Rahms och Miljöpartiets
            uppfattning att hela studiestödssystemet är så snålt tilltaget
            att det inte går att leva på studiestödet. Jag förstår att ni
            i er budget har satt av pengar för en höjning. Men var det er
            uppfattning redan förra året när ni kom överens om nivån? Den
            röstade väl Miljöpartiet för, eller hur? Det har nu gått ett år.
            Det sker ju en uppjustering när ett år passerat. Var det också
            en orimlig nivå som ni förra gången röstade för? Det kan vara
            en motfråga, tycker jag.
          </note>
          <note type="speaker">
            Anf. 156 LAGE RAHM (mp) replik:
          </note>
          <note>
            Herr talman! Oskar Öholm ställer en del frågor. Om det är en
            orimlig nivå beror givetvis på vilket perspektiv man har. Vi menar
            att det i alla fall inte är helt rimligt som det i dag ser ut.
            Men givetvis går det att överleva på det man får. En mängd människor
            gör det.
          </note>
          <note>
            Problemet är vad som händer när något extraordinärt inträffar.
            Säg att man behöver gå till tandläkaren. Många gånger avstår man
            kanske från det. Det kan också vara så att man behöver nya glasögon.
            Kanske fortsätter man med att se lite sämre med de gamla glasögonen
            som kanske lagas med tejp eller vad det nu kan vara. Många människor
            är uppfinningsrika när de är tvungna. Givetvis är det positivt,
            men man ska inte tvinga människor till den nivån.
          </note>
          <note>
            Jag tycker inte att det är rimligt att man kan få mer pengar
            genom socialbidrag än till exempel genom CSN. Det vore intressant
            att höra Oskar Öholm kommentera det.
          </note>
          <note>
            När det gäller CSN kan jag helt kort nämna att jag har studerat
            i två omgångar. 1999 började jag studera. Då var CSN något sämre
            än nu. Mina senaste studier avslutade jag den 18 januari i år.
            Jag måste säga att min uppfattning även andra som jag studerat
            tillsammans med har samma uppfattning är att CSN nu har blivit
            mycket bättre. För det tror jag att vi ska ha ett tack som tillsammans
            med andra drev igenom en höjning av anslaget till CSN just för
            att det ska bli förbättrade kontakter och så vidare.
          </note>
          <note>
            Jag noterar att Oskar Öholm nu nämner att det är bra med bådeoch,
            att det är både en personlig investering och bra för samhället.
            Det är jag glad för att också Moderaterna kan säga någon gång
            då och då. Men det jag vill ha svar på är egentligen om det är
            rimligt att man kan få mer pengar i socialbidrag än om man studerar.
          </note>
          <note type="speaker">
            Anf. 157 OSKAR ÖHOLM (m) replik:
          </note>
          <note>
            Herr talman! Det känns skönt att vi har fått höra från Lage Rahm
            att det inte är en fullständigt orimlig nivå, att människor kan
            överleva på den nivån. Dessutom är det ett erkännande av vårt
            system. Det fungerar på ett sådant sätt att många andra länder
            är avundsjuka på oss för att det ser bra ut.
          </note>
          <note>
            Sedan håller jag med om att det absolut kan dyka upp tillfällen
            i livet då det är svårt att få ekonomin att gå ihop. Då kan man
            göra på olika sätt. Många jobbar lite extra för att bygga upp
            en buffert. När det gäller just det exempel som Lage Rahm tar
            upp, att man inte har råd att gå till tandläkaren, ska vi väl
            vara glada för att den borgerliga regeringen precis håller på
            att införa ett högkostnadsskydd för tandvård något som Socialdemokraterna
            lovade under hur många år som helst men aldrig genomförde. Det
            är också ett exempel på att andra politikdelar får lösa de problem
            som uppstår.
          </note>
          <note>
            Den andra och kanske mer ideologiska frågan om det är rimligt
            att man kan sluta studera, gå på socialbidrag och därigenom få
            mer pengar, kan man lyfta upp retoriskt. Men där går möjligtvis
            skiljelinjen. Man kan inte bara jämföra pengarna och tror att
            de är det enda som spelar någon roll. Det är klart att det blir
            orimligt om jag tänker: Nu går jag och sätter mig i bänken på
            högskolan och funderar på hur jag kan få ut mest pengar just nu,
            kortsiktigt. Men jag tror inte att det är så människor fungerar.
            Jag tror att man tänker: Vad vill jag göra av mitt liv? Hur vill
            jag förverkliga mina egna idéer? Och en utbildning är oftast nödvändig
            för det. Jag ser det alltså inte som något gigantiskt problem
            om det någon gång skulle vara någon som skulle göra de här jämförelserna.
            Jag tror inte att någon för att bara tjäna några hundralappar
            extra väljer att gå på socialbidrag i stället.
          </note>
          <note type="speaker">
            Anf. 158 PER LODENIUS (c):
          </note>
          <note>
            Herr talman! Jag kan tycka mig se att det finns en ganska stor
            samstämmighet här i kammaren om att dagens studiemedel, bestående
            av bidrags- respektive lånedel, skulle behöva vara högre. 2003
            överlämnades ett betänkande med titeln Studerande och trygghetssystem
            . Med bland annat detta som grund har det gjorts små, inte tillräckliga
            men dock, förändringar under senare år, såsom höjningen av studiebidraget
            2006 och införandet av tilläggsbidrag för studerande med barn.
          </note>
          <note>
            Det har nu tillsatts en studiesocial utredning som bland annat
            med grund i den tidigare nämnda utredningen från 2003 ska överväga
            och föreslå åtgärder vad gäller studerandes ekonomiska och sociala
            situation. Åtgärderna ska syfta till att den studerande har möjligheter
            att försörja sig och leva ett tryggt liv under sin studietid.
            Det är bra att man nu tar ett ordentligt helhetsgrepp på det här.
            Det är viktigt att studiemedelssystemet är överblickbart och konsekvent
            för den studerande. Det är också en av kommitténs uppgifter att
            ta fram ett sådant förslag.
          </note>
          <note>
            Centerpartiet ser gärna en höjning av studiestödet som ett sätt
            att förbättra situationen för den studerande. Det är ingen nyhet.
          </note>
          <note>
            Det är dock inte enbart en höjning av själva studiemedlet som
            skapar en förbättrad ekonomi och ett tryggare liv för den studerande.
            En höjning av eller avskaffande av fribeloppet är en viktig komplettering
            till en höjning av studiemedlet. Fribeloppet är i dag ett hinder
            för studenter att kunna dryga ut sin ekonomi och också kunna skaffa
            sig kontakter i arbetslivet under studietiden. Fribeloppet, som
            är den maximala inkomst som man som student får ha per halvår
            utan att studiemedlet minskas, är i dag drygt 50 000 kronor.
          </note>
          <note>
            Systemet för finansiering av studier behöver vara enkelt att
            förstå och inte skapa extra krångel och oro för den studerande.
            Att då behöva tacka nej till jobb under en period av studierna
            då man kanske har möjlighet att jobba extra på grund av risken
            att passera gränsen för fribelopp skapar bara onödig oro och stress.
          </note>
          <note>
            Under studietiden är det också viktigt att studenterna uppmuntras
            att ta initiativ till arbete vid sidan om. Förutom att det ger
            ett välkommet tillskott till kassan ger det viktiga erfarenheter
            och kontakter inför yrkeslivet som kommer efter studietiden. Möjligheten
            att redan under sin studietid starta företag begränsas också av
            fribeloppet. Fribeloppsgränsen skapar alltså problem, då det kan
            vara svårt att i förväg veta hur mycket man kommer att jobba in
            som företagare eller tjäna som anställd under perioden.
          </note>
          <note>
            I kommittédirektiven till den studiesociala utredningen kan man
            läsa: När det gäller möjligheten att kombinera arbete med studier
            innebär de så kallade fribeloppsgränserna inom studiemedelssystemet
            att studerande i vissa fall inte kan förbättra sin levnadsstandard
            så mycket som han eller hon önskar. Den studerande riskerar också
            att få en onödigt stor skuldbörda. Beloppsnivåer och fribelopp
            inom studiemedelssystemet behöver därför ses över.
          </note>
          <note>
            Jag ser med tillförsikt fram mot vad den studiesociala utredningen
            kommer att föreslå vad gäller fribeloppet för studiemedlet.
          </note>
          <note>
            Men, herr talman, att ha möjlighet att jobba under sin studietid
            är inte alla förunnat. Men en höjning av fribeloppet kan också
            skapa möjligheter. Det är dock inte den enda lösningen på studerandes
            ekonomiska situation. Sedan 2006 finns, som jag sa inledningsvis,
            till exempel möjligheten för studerande med barn att få ett tilläggsbidrag.
            Alla som omfattas av studiemedelssystemet har annars i princip
            rätt till lika stort studiestöd. Ett enkelt överblickbart och
            konsekvent regelverk bidrar till högre rättssäkerhet och gör det
            också lättare för den studerande att beräkna vilken ekonomi man
            kommer att ha under studietiden men också framtida kostnader för
            exempelvis återbetalning av lånedelen. Det är alltså viktigt med
            ett studiemedelssystem som har ett enkelt, överblickbart och konsekvent
            regelverk.
          </note>
          <note>
            Men sedan kan också den studerande ha specifika individuella
            behov, behov som ska kunna tillgodoses inom ramen för andra förmånssystem.
            Det är därför viktigt att det finns tydliga samordningsbestämmelser
            inom studiemedelssystemet och trygghetssystemen vi har i vårt
            samhälle.
          </note>
          <note>
            Också detta tas upp i direktiven till den studiesociala utredningen,
            och jag citerar återigen från direktiven: Även om vissa studiesociala
            förbättringar har genomförts kvarstår många av de problem som
            belystes av den tidigare studiesociala utredningen, exempelvis
            att gränsdragningen mellan studiemedelssystemet och andra trygghetssystem
            behöver förtydligas eller förändras.
          </note>
          <note>
            Den studiesociala utredningen ska alltså överväga om gränsdragningen
            mellan studiemedelssystemet och de sociala trygghetssystemen behöver
            förtydligas så att systemen kan samverka på ett optimalt sätt.
            Detta är inte minst viktigt för studerande med funktionshinder,
            som vi har hört om här tidigare också.
          </note>
          <note>
            År 2006 beslutade en enig riksdag om en samordningsbestämmelse
            mellan studiemedelssystemet och sjuk- och aktivitetsersättningen.
            Bestämmelsen innebär att det inte är möjligt att under en och
            samma tidsperiod få både studiemedel och sjuk- och aktivitetsersättning.
            Det har bland annat inneburit att personer med funktionshinder
            som studerar vid folkhögskolor och tidigare haft både aktivitetsersättning
            och studiemedlets bidragsdel inte längre har haft rätt till studiebidrag.
          </note>
          <note>
            Regeringen har beslutat om en översyn av aktivitetsersättningen.
            Översynen ska redovisas i höst. Samtidigt ska, som sagt, den studiesociala
            utredningen se över om gränsdragningen mellan studiemedelssystemet
            och de sociala trygghetssystemen behöver förtydligas så att systemen
            kan samverka på ett optimalt sätt. Man ska också se över och lämna
            förslag till hur förbättringar kan göras i andra former och på
            andra sätt inom studiemedelssystemet.
          </note>
          <note>
            Det här ser jag som en viktig fråga för den studiesociala utredningen.
            Jag sätter stor tilltro till den och ser med tillförsikt fram
            mot resultatet av densamma.
          </note>
          <note>
            Med detta, herr talman, vill jag yrka bifall till utskottets
            förslag till beslut i betänkande UbU6.
          </note>
          <note type="speaker">
            Anf. 159 CAROLINE HELMERSSON-OLSSON (s) replik:
          </note>
          <note>
            Herr talman! Tack, Per Lodenius, för att du tog upp frågan som
            jag nämnde i mitt anförande. Men jag funderar ändå över om vi
            kan klara upp det här i den studiesociala utredningen. I direktiven
            berörs inte den här problematiken mer än att, som du tog upp i
            ditt anförande, vi ska överväga om gränsdragningarna mellan studiemedelssystemet
            och det sociala trygghetssystemet måste förtydligas. För de här
            studenterna är gränsdragningen glasklar redan, så jag ser inte
            någon lösning. Dessutom är det alldeles för sent att komma med
            ett förslag 2009.
          </note>
          <note>
            Huvudsyftet med den andra utredningen som du tar upp är väl att
            man ska kunna anpassa aktivitetsersättningen till planerade försämringar
            i sjukpenning och sjukersättning. Eller har jag missuppfattat
            detta?
          </note>
          <note type="speaker">
            Anf. 160 PER LODENIUS (c) replik:
          </note>
          <note>
            Herr talman! Det viktiga är att ungdomar med funktionshinder
            får en hållbar möjlighet att studera vidare, att reglerna inte
            ändras hela tiden, utan att man ska kunna hitta ett beständigt
            och hållbart sätt att finansiera sina studier. När det gäller
            den studiesociala utredningen som nu ska göras handlar det om
            att där hitta system och möjligheter så att det blir en samverkan
            mellan andra ersättningar.
          </note>
          <note>
            Därför är det viktigt att man gör en ordentlig genomsyn av detta.
            Det är inget som man kan stressa fram. Det är viktigt att vi gör
            detta och får en helhetssyn, även för de funktionshindrade.
          </note>
          <note type="speaker">
            Anf. 161 CAROLINE HELMERSSON-OLSSON (s) replik:
          </note>
          <note>
            Herr talman! Det är mycket helhetssyn och helhetsgrepp här, och
            det är bra. Man ska ju titta på hela kartan innan man bestämmer
            sig.
          </note>
          <note>
            Det finns många olika sätt att göra detta. Sisu, som det hänvisas
            till i betänkandet, har redovisat hur statsbidragen används i
            dag, men de har inte fått i uppdrag att höja dem eller att komma
            med sådana förslag. CSN har utrett vilka utbildningar vid folkhögskolorna
            som ska ge rätt till studiestöd, mot bakgrund av att regeringen
            om jag har förstått saken rätt har tyckt att delar av folkhögskoleutbildningen
            mer är att betrakta som habilitering än som utbildning. När kan
            studenterna få besked? Det är bråttom.
          </note>
          <note type="speaker">
            Anf. 162 PER LODENIUS (c) replik:
          </note>
          <note>
            Herr talman! Caroline Helmersson-Olsson nämner bland annat Socialstyrelsens
            institut för särskilt utbildningsstöd, Sisu, som har haft ett
            regeringsuppdrag att se över hur det särskilda statsbidraget till
            folkhögskolor används. Det här bereds just nu på Regeringskansliet,
            och jag vill inte föregripa det. Jag vill höra vad man kommer
            fram till där.
          </note>
          <note>
            Det är svårt att föregripa de här utredningarna. Återigen: Det
            är ett helhetsgrepp vi behöver. Men jag är fullt medveten om svårigheterna
            och problemet för de funktionshindrade som studerar på bland annat
            folkhögskolor.
          </note>
          <note type="speaker">
            Anf. 163 CHRISTER NYLANDER (fp):
          </note>
          <note>
            Herr talman! Det blev Hjalmar Oscar Ahlberg från Stenbrohult
            i Småland som fick det första statliga studiebidraget i Sverige.
            Det främsta argumentet när man gjorde detta 1919 var att man såg
            att många studenter hade en ekonomiskt besvärlig situation.
          </note>
          <note>
            Redan då insåg man att det är viktigt att studenterna har god
            ekonomi. Samma fråga brottas vi med nu. Men jag gissar att med
            de 2 200 kronor som Hjalmar Oscar fick skulle inte många studenter
            vara nöjda i dag, även om man skulle räkna upp det med inflationen.
          </note>
          <note>
            Det är viktigt för Sverige att vi har bra villkor för studenterna.
            Vi har i dag i internationella jämförelser ett ganska bra eller
            till och med mycket bra studiestödssystem. Det är Folkpartiets
            åsikt att det måste vi ha också framöver. Vi ska ligga i topp.
            Vi ska vara bland de bästa. Vi ska vara ett av de länder som erbjuder
            studenter allra bäst förutsättningar. Detta är viktigt både därför
            att vi ska ge människor chans att utvecklas till det de vill bli
            och för att stärka Sveriges chans att klara den globala utmaningen.
          </note>
          <note>
            Ska Sveriges studiemedelssystem ligga i topp också framöver måste
            man se över bidragsnivåerna och krånglet. Man måste fundera över
            hur man gör det mer individanpassat och mycket annat. Därför är
            det viktigt att vi nu tar ett helhetsgrepp på de här frågorna.
          </note>
          <note>
            Ett bra studiemedelssystem måste också placeras in i sin omgivning.
            Det måste inte bara vara bra bidrag och bra lån, utan det måste
            också vara tydligt att det lönar sig att studera. För många är
            det inte så i dag.
          </note>
          <note>
            När man ser på livslöneperspektivet är det för många studenter
            tydligt att det faktiskt inte lönar sig att studera. Skattesystemet
            och dess effekter men också det faktum att många långa utbildningar
            leder till jobb med låg lön innebär faktiskt att det för många
            människor inte lönar sig att plugga. Jag behöver kanske inte tillägga
            att det är just kvinnodominerade områden som ofta drabbas av just
            detta.
          </note>
          <note>
            Som tidigare talare har varit inne på presenterade LO en rapport
            för någon vecka sedan där slutsatsen mycket tydligt var att dåliga
            studielån cementerar den sociala snedrekryteringen. Det ligger
            en hel del i detta, men det är inte hela sanningen. Jag tror att
            man måste fördjupa analysen ytterligare. Man måste blanda in fler
            faktorer.
          </note>
          <note>
            Tittar man lite djupare på statistiken kan man se att det är
            barn i akademikerfamiljer som läser de långa och dyra utbildningarna.
            På det sättet cementeras faktiskt den sociala snedrekryteringen,
            inte bara när det gäller intagningen utan också i valet av utbildning.
            Att tala om social snedrekrytering bara när det gäller intagningen
            räcker inte. Man måste se det ur det bredare, större perspektivet.
          </note>
          <note>
            Vill man bryta snedrekryteringen räcker det inte att bara titta
            på studiemedel. Man måste också titta på skattesystem och mycket
            annat. Att ta bort straffskatten på utbildning, värnskatten, är
            bra, men inte heller det räcker. Jag tror att man måste ta ett
            väldigt stort grepp på detta.
          </note>
          <note>
            Man måste se att snedrekryteringen egentligen börjar redan i
            grundskolan ja, kanske till och med redan i förskolan, som vi
            ska diskutera senare. Därför är det så viktigt att se helheten
            av regeringens och alliansens politik. Det handlar om att ha en
            bra förskola, och det handlar om att ha en bra grundskola. Det
            handlar om att se till att det finns lärare i grundskolan och
            gymnasiet som stimulerar till lärande.
          </note>
          <note>
            Det handlar om att ha ett gymnasiesystem som inte slår ut elever
            och som inte innebär att många känner att det har ett misslyckande
            med sig. Har man ett misslyckande i grundskolan eller gymnasiet
            är det mycket svårt att gå vidare till högskolan, och det är väldigt
            få som gör det.
          </note>
          <note>
            På alla dessa områden genomför nu regeringen och majoriteten
            i riksdagen en kraftfull omläggning av politiken. Det kommer att
            få effekt också på högskolan.
          </note>
          <note>
            Herr talman! Som tidigare har tagits upp i debatten har regeringen
            nu tillsatt en studiesocial kommitté. Eftersom den är parlamentarisk
            kommer flera av debattörerna att mötas också i den kommittén.
            Det bådar gott eftersom det uppenbarligen finns ett starkt engagemang
            för dessa frågor. Kommittén har ett väldigt brett uppdrag. Det
            handlar om studiemedelssystemet, om de sociala försäkringarna,
            om bidrag, om lån och om fribelopp. Det handlar om administrationen
            och inte minst viktigt med tanke på de problem vi har i Sverige
            om hur man ska se till att genomströmningen blir bättre.
          </note>
          <note>
            En viktig del i detta som både Caroline Helmersson-Olsson och
            Per Lodenius tog upp är studiemedelssystemet för funktionshindrade.
            Jag möter gärna Caroline Helmersson-Olsson i ett försök att lösa
            det problem som uppstod när sosseregeringen 2006 förändrade politiken.
            Det är ju i grunden där vi står nu. Man analyserade inte den här
            frågan ordentligt innan man förändrade systemet 2006. Det är därför
            den här regeringen nu får ta tag i de här problemen och försöka
            lösa dem. Från alliansens sida tror jag att vi alla är överens
            om att vi gärna ska försöka lösa den här frågan tillsammans.
          </note>
          <note>
            Flera av de förslag som tas upp i motionerna och reservationerna
            kommer att behandlas i den studiesociala utredningen. Då är det
            rätt rimligt att vi från majoritetens sida hänvisar till den när
            vi besvarar motionerna.
          </note>
          <note>
            Som Folkpartiets representant i utredningen ska jag säga att
            jag har åtagit mig detta uppdrag med ganska stora förhoppningar.
            Jag är övertygad om att studiemedlen behöver förbättras framöver.
            Jag är övertygad om att vi kan hitta ett system som är mindre
            byråkratiskt än det som vi har i dag och bättre individanpassat.
          </note>
          <note>
            Jag vet att studiemedelssystemet är viktigt inte bara för den
            enskilda studenten utan också för hela Sverige. Därför är det
            avgörande vad vi kommer fram till i utredningen.
          </note>
          <note>
            Jag ska avsluta med att återigen ta upp det som Caroline Helmersson-Olsson
            nämnde, nämligen den LO-rapport som presenterades. Den visar ju
            att studiemedlens värde i förhållande till en arbetarlön har minskat
            stadigt de senaste 15 åren. Den kommitté som nu tillsätts om studiesociala
            villkor har ett stort arv att bära. Vi har många år att hämta
            igen, och det är viktigt att vi faktiskt lyckas.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 164 LAGE RAHM (mp) replik:
          </note>
          <note>
            Herr talman! Jag vill börja med att säga att det är med lite
            större glädje jag lyssnar på Christer Nylander än på Oskar Öholm.
            Jag tycker att det verkar som om både Centern och Folkpartiet
            har en mer generös inriktning, och jag hoppas att även Moderaterna
            följer med sina allianskolleger och att vi får en bra utredning.
          </note>
          <note>
            Som Oskar sade på slutet är det givetvis inte så att människor
            pluggar för att de tjänar ekonomiskt på det. Då hade det varit
            mycket färre studenter. Det är mycket glädjande att människor
            ser det som något mer än bara en investering.
          </note>
          <note>
            Christer Nylander nämnde att vi ska vara bland de bästa när det
            gäller studiemedelssystemet. Jag hoppas att det är det ni menar.
            Det jag egentligen skulle vilja fråga är om det är så att vi ska
            se också på hur villkoren är nationellt och inte bara titta internationellt.
          </note>
          <note>
            Sedan vill jag bara notera att när det gäller att regeringen
            satsar på tidiga åldrar och så vidare och att det ska ge resultat
            senare tror jag att vi har olika åsikter. Jag ska inte veckla
            in mig mer i det, men eftersom det ändå har nämnts vill jag påpeka
            att många anser att en hel del av de satsningar som regeringen
            gör snarare kan leda till utslagning än någonting annat.
          </note>
          <note>
            Men nog om det. Jag vill i stället fråga Christer om det inte
            är så att vi ska ha ett riktigt bra studiemedelssystem? Skulle
            vi inte kunna gå direkt in och höja studiemedlet? Det är ju inte
            det som behöver utredas. Vi har enormt mycket krångliga system
            och dålig samordning med sjukförsäkring och annat. Men studiemedlet
            är ganska lätt att bara höja. Skulle inte det kunna gå att göra?
          </note>
          <note type="speaker">
            Anf. 165 CHRISTER NYLANDER (fp) replik:
          </note>
          <note>
            Herr talman! Jag och Lage Rahm är alldeles överens om att det
            som gjordes 20022006 inte duger. Det räcker inte. Den ökning som
            gjordes då räcker inte till. Därför har också alliansen skrivit
            väldigt tydligt i sitt valmanifest att studiemedlet bör höjas
            under mandatperioden. Det förutsätter jag att regeringen också
            kommer att föreslå i de budgetpropositioner som kommer framöver.
          </note>
          <note>
            Därtill tillsätter man en studiesocial utredning som ska fundera
            på hur studiemedel ska sättas framöver. Jag håller på och läser
            den gamla utredningen jag har inte läst den fullständigt ännu.
            Men fakta som kom fram i den tyder på att studenternas konsumtion
            inte riktigt fungerar på samma sätt som andra människors konsumtion.
            Priserna när det gäller deras konsumtion stiger fortare än KPI,
            som det i dag är kopplat till. Det innebär att det också urholkas
            på sikt.
          </note>
          <note>
            Jag får väl säga att det var synd att den gamla regeringen inte
            tog det på allvar när den utredningen kom. Då hade man redan nu
            kunnat ha gjort en hel del.
          </note>
          <note>
            Jag ska försöka svara på frågorna i övrigt också. Jag vet inte
            riktigt vilka åtgärder som vi genomför som Lage Rahm menar skulle
            innebära utslagning. Det handlar om att satsa stenhårt på att
            lärare ska få fortbildning, att lägga om lärarutbildningen så
            att vi får ett högre söktryck på lärarutbildningen, att satsa
            miljarder på de tidiga årskurserna, i lågstadiet, för att de eleverna
            ska lära sig läsa och skriva ordentligt och att göra om gymnasiet
            så att fler människor lyckas där. Jag har väldigt svårt att se
            att någon av de reformerna skulle innebära att vi får ökad utslagning.
          </note>
          <note>
            När det gäller jämförelser med andra länder är jag en försiktig
            general. Jag tycker att vi ska ligga i topp. Men man vet aldrig
            vad andra länder hittar på. Därför vågar jag inte säga att vi
            alltid ska vara bättre än alla andra.
          </note>
          <note type="speaker">
            Anf. 166 LAGE RAHM (mp) replik:
          </note>
          <note>
            Herr talman! Nej, det bekymrar mig inte så mycket huruvida vi
            är bättre än alla andra eller inte. Mitt mål är framför allt att
            vi ska vara bra. Om ett antal länder sedan blir mycket bättre
            än vi vill jag bara gratulera dem och inte tycka att det är tråkigt.
            Min fråga var egentligen om du även menar att det skulle vara
            bra.
          </note>
          <note>
            Jag vill också kommentera det här med den gamla regeringen. Vi
            lyckades ju, efter mycket om och men, driva igenom en höjning
            av studiemedlet med 300 kronor, varav 100 gällde bidragsdelen.
            Det var vi glada över. Men det är självklart att det inte räcker.
          </note>
          <note>
            Man kan dock konstatera att den höjningen är mer än den höjning
            som alliansregeringen hittills har gjort, nämligen ingen alls.
            Men jag hoppas att det kommer en höjning, och jag önskar att denna
            höjning inte behöver stoppas av den här utredningen. Det är nämligen
            inte så svårt att se att just den delen behövs direkt.
          </note>
          <note>
            När det gäller det andra vi pratade om i skolsystemet vill jag
            ogärna i den här debatten gå in djupare på det. Men jag kan säga
            att jag ibland tycker att fokus från Folkpartiet är väldigt mycket
            på ordning och reda och väldigt lite på kunskap. När det gäller
            bakgrunden till det hänvisar jag till den debatt som vi hade här
            i kammaren som initierades av oss och där Peter Eriksson redogjorde
            för vår syn på kunskap och vetenskap i skolan.
          </note>
          <note>
            Min fråga kvarstår lite grann. Skulle vi inte direkt kunna se
            till att studenterna får en lite mer dräglig tillvaro rent ekonomiskt,
            även om trygghetssystemen kanske tar lite tid?
          </note>
          <note type="speaker">
            Anf. 167 CHRISTER NYLANDER (fp) replik:
          </note>
          <note>
            Herr talman! Svaret på den första frågan som Lage Rahm ställde
            var ja. Ska vi ha ett bra studiemedelssystem? Ja, det ska vi.
          </note>
          <note>
            Svaret på den andra frågan är: Lars Leijonborg har i flera debatter
            i den här kammaren med flera av dem som är med i debatten nu sagt
            väldigt tydligt att alliansen har lovat att vi ska höja studiemedlet
            under den här mandatperioden. Han för sin del ser inte att den
            studiesociala utredningens arbete på något sätt skulle förhindra
            att man höjde det tidigare. Men det får så klart avgöras i de
            budgetförhandlingar som sker.
          </note>
          <note>
            Slutligen gäller det de 300 kronor som det höjdes med förra gången.
            Vad jag minns var det inte något parti som röstade emot den höjningen,
            utan det var en fullständigt enig riksdag som fattade det beslutet.
            Och det var väl bra. Jag ser fram emot att vi kan vara eniga också
            nästa gång vi fattar beslut om att förbättra studiemedelssystemet.
          </note>
          <note type="speaker">
            Anf. 168 ROSSANA DINAMARCA (v) replik:
          </note>
          <note>
            Herr talman! Det är lite rundgång i den här debatten. Vi har
            stått många gånger i kammaren och diskuterat just studiemedlen
            och studiestödet. Precis som Christer Nylander nämnde är det flera
            frågor som tas upp i motioner som kommer att komma med i den studiesociala
            utredningen, vilket jag ser fram emot.
          </note>
          <note>
            En sak som däremot inte kommer att tas upp, i alla fall inte
            av vad man kan se i de direktiv som nu finns, är sfi-studenternas
            ekonomiska situation. Jag väljer att ta upp den här frågan med
            Christer Nylander, eftersom hans partikamrater för två veckor
            sedan presenterade förslag om förändringar för sfi. Där lägger
            man väldigt tydligt skulden på den studerande för att sfi:n har
            misslyckats. Man vill bland annat begränsa antalet avbrott i studierna.
            Man ser inte den situation som de studerande befinner sig i, nämligen
            att de måste tacka ja till jobb, även om de är väldigt korta.
            Annars riskerar de att mista sin försörjning.
          </note>
          <note>
            Vore det inte rimligt att den här utredningen också såg över
            de sfi-studerandes ekonomiska situation för att göra det möjligt
            för den här gruppen att faktiskt studera i lugn och ro?
          </note>
          <note type="speaker">
            Anf. 169 CHRISTER NYLANDER (fp) replik:
          </note>
          <note>
            Herr talman! Jag tänkte säga att jag inte tänkte debattera sfi-lyftet,
            eftersom det inte behandlas i betänkandet. Men till sist kom Rossana
            Dinamarca in på det som behandlas i betänkandet, så det ska jag
            gärna svara på.
          </note>
          <note>
            Sfi-lyftet är för övrigt bra på många sätt därför att det bidrar
            till fortbildning av lärarna i sfi, och det införs tydliga mål.
          </note>
          <note>
            En nästan enig utskottsmajoritet bestående av allianspartierna
            och Miljöpartiet och Socialdemokraterna slår fast att den förändring
            som gjordes 1998, då man tog bort den timpeng som Rossana Dinamarca
            nu slåss för, var en rimlig åtgärd. Det är min åsikt att det är
            så. Däremot finns det ingenting som hindrar att Rossana Dinamarca,
            när utredningen träffas, försöker lyfta fram den här frågan igen.
            Men jag gör den bedömning som alla andra partier i utskottet har
            gjort, att det var en rimlig åtgärd att ta bort detta 1998.
          </note>
          <note type="speaker">
            Anf. 170 ROSSANA DINAMARCA (v) replik:
          </note>
          <note>
            Herr talman! Då kanske Christer Nylander kan förklara för mig
            på vilket sätt det här är rimligt. Jag kan nämligen inte riktigt
            utläsa det ur betänkandet. Man hänvisar bara till att det här
            beslutet togs och att man vidhåller det.
          </note>
          <note>
            Är det inte ett problem att studerande faktiskt tvingas att göra
            avbrott i sina studier? Om de inte gör det får de ingen försörjning
            så att de kan vara kvar i studierna. Hur kommer man att göra för
            att förbättra studenternas ekonomiska situation?
          </note>
          <note>
            Vi har också tyckt att man till exempel ska kunna vara berättigad
            till studiestöd, precis som alla andra vuxenstuderande. Men så
            är inte fallet. Det är en särskild situation för dem som läser
            sfi. Då tycker jag faktiskt att Christer Nylander måste förklara
            mer än att bara säga att det är en rimlig åtgärd. Vi ser hur verkligheten
            ser ut. Är det en rimlig situation för de studerande att de faktiskt
            måste hoppa in och ut i sin svenskundervisning på grund av att
            de annars inte får sin försörjning?
          </note>
          <note type="speaker">
            Anf. 171 CHRISTER NYLANDER (fp) replik:
          </note>
          <note>
            Herr talman! Det är inte bara Christer Nylander som måste förklara
            det, utan det är även den riksdagsmajoritet som satt 1997/98 som
            genomförde detta och även hela utskottsgruppen, förutom Vänsterpartiet,
            som nu tycker att det är rimligt att den förändring som man gjorde
            för tio år sedan är kvar.
          </note>
          <note>
            Jag tycker att det är viktigt att säga att när regeringen nu
            tittar på sfi gör man det för att man ska försöka lyfta kvaliteten
            och se till att lärarna har bättre utbildning. Men det handlar
            också om att se till att sfi-eleverna så fort som möjligt lär
            sig språket och kan komma ut på den ordinarie arbetsmarknaden
            eller komma vidare till andra studier.
          </note>
          <note>
            Det är hela syftet med det lyft som nu görs av sfi. Skulle det
            visa sig att sfi-lyftet inte fungerar på det sätt som vi hoppas
            är det klart att man får se över det på annat sätt. Men den bedömning
            som vi nu gör och det är alla partier utom Vänsterpartiet är att
            den förändring man gjorde 1997/98 var rimlig.
          </note>
          <note type="speaker">
            Anf. 172 CAROLINE HELMERSSON-OLSSON (s) replik:
          </note>
          <note>
            Herr talman! Det var intressant att Moderaternas företrädare
            i debatten beskriver studiestödssystemet som bra och generöst.
            Folkpartiets företrädare tycker att det är byråkratiskt och krångligt,
            att det är ett tungt arv att bära. Jag lovar Christer Nylander
            att jag ska bära det arvet från min plats 7.
          </note>
          <note>
            Dåliga studielån cementerar den sociala snedrekryteringen, sägs
            det, och man ska titta på administrationen. Jag är lite intresserad
            av innovationen att lägga ned CSN och låta bankerna sköta studiemedlen.
            Möjligheten att ta banklån finns redan i dag, vad jag förstår.
            Bakom det här resonemanget säger man att CSN fungerar dåligt.
            Jag har själv ingen koll på det, för jag har tvåårigt gymnasium.
            Så jag har aldrig träffat dem, kan jag säga.
          </note>
          <note>
            På vilket sätt blir studenternas ekonomi och situation bättre
            om de blir kunder hos en vinstdrivande bank? Det är min fråga.
          </note>
          <note type="speaker">
            Anf. 173 CHRISTER NYLANDER (fp) replik:
          </note>
          <note>
            Herr talman! Det är en av många frågor som utredningen ska titta
            på. Oskar Öholm, om jag minns rätt, förklarade detta på ett ganska
            bra sätt. Det handlar inte om att ta ett vanligt banklån. Det
            handlar i så fall om att ha statliga garantier på att man får
            lån på samma villkor som hos CSN i dag, det vill säga statsskuldsräntan
            sätter nivån.
          </note>
          <note>
            Jag är inte säker på att detta är det allra bästa förslaget.
            Men när man går in i en utredning kan man inte redan ha alla svar
            klara. Så låt oss titta på den frågan med öppna ögon. Det ska
            jag göra. Det hoppas jag att Caroline Helmersson-Olsson också
            ska göra.
          </note>
          <note>
            Låt mig gå tillbaka till LO-rapporten. Den visar tydligt att
            under 15 år har studiemedlen urgröpts. Nu är ni heta på gröten.
            Nu vill ni omedelbart att vi ska höja dem. Nu skäller ni på alliansregeringen
            för att vi inte redan har rätat upp alla problem som har skapats
            under de 15 åren.
          </note>
          <note>
            Känner Caroline Helmersson-Olsson någon form av ånger över att
            man inte drev de här frågorna hårdare tidigare när man faktiskt
            hade makt att genomföra det? Känner hon någon ånger över att man
            inte lyfte upp den studiesociala utredning som faktiskt lades
            fram 2003? Den pekade till exempel ut att det kanske inte var
            alldeles rätt att använda samma inflationssiffror för studenter
            som för andra. Känner man någon ånger inom socialdemokratin över
            att det faktiskt var samarbetspartierna som drev fram studiemedelsförbättringen?
            Det var inte Socialdemokraterna själva.
          </note>
          <note>
            Jag tycker att man måste fundera över den situationen att man
            själv har varit den stora bromsklossen i 15 år innan man ger sig
            på den regering som nu försöker rätta till problemen.
          </note>
          <note type="speaker">
            Anf. 174 CAROLINE HELMERSSON-OLSSON (s) replik:
          </note>
          <note>
            Herr talman! Ja, du Christer Nylander, jag har många känslor
            i min kropp i dag. Det kan jag säga. Men det vet i hundan om det
            är ånger jag känner. Jag känner att Socialdemokraterna har jobbat
            väldigt bra med de här frågorna under många år. Du nämnde någon
            från Småland från 1800-talet, eller var det 1900-talet? Nej, jag
            tycker inte att vi har någon som helst anledning att skämmas.
            Däremot finns det vissa saker vi skulle kunna ha gjort bättre.
            Vi skulle ha hittat något annat sätt att värdesäkra det här, naturligtvis.
            Det kan man nästan se lite svart på vitt på.
          </note>
          <note>
            Jag ber om ursäkt om du känner att jag har hoppat på den borgerliga
            majoriteten på det sättet. Det var inte min mening. Men jag är
            fortfarande lite nyfiken vad gäller CSN. Jag lovar att jag ska
            titta på det med öppna ögon.
          </note>
          <note>
            CSN är ändå en statlig myndighet, har större öppenhet, och studenterna
            är med i styrelsen, vad jag fattar. De kan också begära nedskrivning
            av lån, de kan överklaga beslut och sådana saker. Så är det inte
            hos banker.
          </note>
          <note>
            Har du tänkt på vilket skydd studenterna får i ett sådant privat
            system?
          </note>
          <note type="speaker">
            Anf. 175 CHRISTER NYLANDER (fp) replik:
          </note>
          <note>
            Herr talman! Jag har inte heller träffat någon från CSN. Däremot
            har jag pratat i telefon och mejlväxlat ett antal gånger, även
            brevväxlat ett antal gånger. Det är nog den situation som många
            studenter har haft i sin kontakt med CSN.
          </note>
          <note>
            Men som många tidigare har vittnat om verkar det ha blivit mycket
            bättre de senaste åren på CSN. Jag tycker att vi ändå ska gå in
            med öppna ögon och fundera på om man kan hitta någon annan administration,
            om man kan göra det enklare på något sätt eller hitta konkurrens
            som gör att det är intressant för banker att erbjuda bra lån till
            studenter. Det är inget självskrivet att det ska finnas en statlig
            myndighet som sköter de här frågorna.
          </note>
          <note>
            Men om vi finner i utredningen att det inte går att hitta ett
            bättre system, att konkurrensen blir en chimär för att man ändå
            ska ha exakt samma villkor finns det för mig inga ideologiska
            bindningar att göra detta. Jag tycker ändå att det är rimligt
            när vi går in i en utredning som har det uppdraget att vi tittar
            med öppna ögon på det. Jag tycker att det är en bra situation.
          </note>
          <note>
            Jag vill ändå säga slutligen att LO-rapporten säger att studiemedlets
            värde i förhållande till en arbetarlön har minskat stadigt de
            senaste 15 åren. Vi från alliansregeringen har sagt att under
            den här mandatperioden ska vi höja studiemedlet och försöka göra
            det bättre. Men jag kan inte garantera att vi kommer att rätta
            till alla de problem som har uppstått under de 15 åren. Vi ska
            i alla fall göra ett försök att få ett studiemedelssystem som
            är så bra som möjligt och fortsatt ett av de bästa i världen.
          </note>
          <note>
            För vi tror att det är viktigt för Sverige att det är lönsamt
            att studera. Då tittar vi både på studiemedelssystemet, på skattesystemet
            och på många andra faktorer för att göra det möjligt.
          </note>
          <note type="speaker">
            Anf. 176 GUNILLA TJERNBERG (kd):
          </note>
          <note>
            Herr talman! Student. Det ordet funderade jag lite på när jag
            satt och förberedde mig inför den här debatten. Vem är en student?
            Och varifrån kommer ordet egentligen? Jag började titta i ett
            ordlexikon. Då fick jag fram att ordet student kunde beskrivas
            så här: En student är oftast en person som läser vid universitet
            eller högskola. Men det kunde också användas allmänt om en person
            som riktar stor hängivenhet åt att lära sig ett ämne.
          </note>
          <note>
            Det är inspirerande beskrivningar, tycker jag, när vi pratar
            om studiemedelssystemet och möjligheter att studera i Sverige
            i dag. Ett generöst, robust, tydligt och förutsägbart studiemedelssystem
            är det som vi behöver. Det är vi kristdemokrater tillsammans med
            alliansen helt övertygade om.
          </note>
          <note>
            I början av 1900-talet var det ett fåtal som studerade på högskolan.
            I dag är det gott och väl hälften av en årskull som går vidare.
            Det finns i runda tal 330 000 studenter och forskarstuderande
            i högskolan med allt från nybakade gymnasister till nyligen disputerade
            77-åringen Ingemar Mundebo som vi fick läsa om förra veckan.
          </note>
          <note>
            Dagens studenter har väldigt olika levnadsvillkor. Var fjärde
            har barn. Många arbetar parallellt med studierna.
          </note>
          <note>
            Herr talman! Samhället är och blir i allt högre grad ett kunskapssamhälle
            där den enskildes förmåga att lära nytt många gånger blir en överlevnadsfråga
            för välfärden. Ett redskap för att möjliggöra kunskapssamhällets
            utveckling och göra det tillgängligt för fler är just studiestödet.
          </note>
          <note>
            Genom ett väl fungerande studiestöd ges fler tillfälle att lära,
            vara aktiva och delaktiga i kunskapssamhället. Vi kristdemokrater
            har länge arbetat för och menar att studiestödet ska göra det
            ekonomiskt möjligt för alla oavsett bakgrund att studera och utvecklas.
            Jag tror att det här inte råder några politiska skiljelinjer.
          </note>
          <note>
            Även med tanke på behovet av utbildad arbetskraft är ett väl
            fungerande studiestödssystem helt nödvändigt. Det handlar dessutom
            om att kunna attrahera nya grupper. Det går inte att förneka de
            ekonomiska faktorernas betydelse för att göra det möjligt. Man
            måste kunna ha en dräglig tillvaro under studietiden.
          </note>
          <note>
            Den studiesociala utredningen presenterades i december 2003.
            Det var alltså under den tidigare regeringen. Jag ska nu göra
            en liten tillbakablick. Jag har noterat att Caroline Helmersson-Olsson
            har sagt att hon är ny. Då kan jag göra de här påminnelserna så
            att vi alla har en gemensam historia.
          </note>
          <note>
            Den studiesociala utredningen presenterades 2003. Den var tillsatt
            den 19 september 2002. Då aviserade Socialdemokraterna den utredning
            som Kristdemokraterna tillsammans med flera partier hade begärt.
          </note>
          <note>
            När förslagen kom var de delvis en besvikelse, inte bara för
            Kristdemokraterna utan även för studenterna. Varför? Jo, för att
            direktiven ansågs vara ofullständiga. Utredningen skulle i begränsad
            omfattning komma med förslag. Det var alltså begränsade direktiv.
          </note>
          <note>
            Vad skulle utredaren göra när det gällde arbetslöshetsförsäkringen
            till exempel, som har varit uppe här i dag? Utredaren skulle endast
            kartlägga hur arbetslöshetsförsäkringen samspelar med studiestödssystemet.
            Många var vi ändå som väntade förgäves på att den socialdemokratiska
            regeringen skulle göra något av de förslag som presenterades.
            Ingenting hände.
          </note>
          <note>
            En självkritik på den här punkten är på sin plats. Det kom något
            av detta i replikskiftet med Christer Nylander, och jag menar
            att det är på sin plats att någon form av självkritik finns inom
            dessa områden.
          </note>
          <note>
            Utskottet avstyrker flera motionsyrkanden, bland annat mot bakgrund
            av att det inom Regeringskansliet pågår ett arbete med att ta
            fram ett direktiv till en studiesocial utredning. Detta direktiv
            är nu framlagt. Den parlamentariska kommittén är utsedd, och kanske
            kan den parlamentariska sammansättningen borga för att inget parti
            agerar bromskloss i denna mycket angelägna fråga.
          </note>
          <note>
            Vad gäller betänkandet i övrigt kan jag konstatera att socialdemokratisk
            politik, ny eller gammal, lyser med sin frånvaro. Ett av de skarpare
            förslagen jag ser är där de skriver att de vill höja studiemedlet.
            Någon närmare precisering av detta finns inte. Finansiering finns
            inte och inte heller genomförandetidpunkt. Så det är en öppen
            hållning i den parlamentariska utredningen som man nu finns med
            i. Jag tycker att det är bra att man har det.
          </note>
          <note>
            I snart tio år har vi kristdemokrater tillsammans med flera partier
            bedrivit en offensiv studentpolitik där vi har försökt att ta
            fasta på studenternas behov av trygghet, med långsiktighet och
            ett förutsägbart system. Finns det inte en grundtrygghet är det
            nämligen svårare att visa stor entusiasm och hängivenhet i att
            lära sig ett ämne.
          </note>
          <note>
            Genom den studiesociala utredning som alliansregeringen nu har
            tillsatt och där samtliga partier är representerade ser vi kristdemokrater
            möjligheter att återkomma med ett helhetsgrepp på studiestödsfrågorna
            under mandatperioden. Jag välkomnar det arbete som ska ske där.
          </note>
          <note>
            Jag vill med detta, herr talman, yrka bifall till majoritetstexten
            och förslagen i betänkandet i sin helhet och avslag på samtliga
            reservationer.
          </note>
          <note>
            Överläggningen var härmed avslutad.
          </note>
          <note>
            12 § Förskolan
          </note>
          <note>
            Föredrogs
          </note>
          <note type="speaker">
            Anf. 177 PETER HULTQVIST (s):
          </note>
          <note>
            Herr talman! Vi vill från Socialdemokraternas sida förstärka
            förskolans kunskapsuppdrag för att ge alla barn en mer jämlik
            skolstart. Det ska finnas personal med utbildning med kompetens
            i barns språkutveckling vid alla förskolor under hela förskoletiden.
            Under vår regeringstid tillförde vi 6 000 tjänster till förskolan
            genom ett riktat statsbidrag. Mindre barngrupper och stöd till
            barn med särskilda behov är ambitionen och målsättningen.
          </note>
          <note>
            Vi vill ta till vara barns nyfikenhet och lust att lära i förskolan.
            Barn som har intresse av och mognad för att lära sig läsa och
            skriva redan i förskolan ska ha rätt till och möjlighet att göra
            det under ledning av utbildade pedagoger.
          </note>
          <note>
            Vi vill kvalitetssäkra all förskoleverksamhet, oavsett form och
            huvudman, och skapa garantier för att verksamheten följer läroplanen
            och har utbildad personal. Vi avvisar bestämt ett system med förskolepeng
            utan kvalitetskrav eftersom man då riskerar att fler barn börjar
            skolan utan de nödvändiga grunderna för kunskapsinhämtande.
          </note>
          <note>
            Vi vill göra en avstämning av alla barns språkutveckling före
            skolstart för att ge förutsättningar att omedelbart sätta in extra
            insatser i de skolor och klasser som har störst behov.
          </note>
          <note>
            Vi vill att förskoleklassen ska bli en del av ny tioårig obligatorisk
            grundskola samtidigt som samverkan och samarbetet mellan personal
            i förskola och skola stärks. Det bör vara naturligt för såväl
            förskollärare att arbeta i skolan som för grundskollärare att
            ha hela eller delar av sin tjänst i förskolan.
          </note>
          <note>
            Förskollärarnas ansvar för pedagogiken ska tydliggöras. Det måste
            också skapas en grund för ett starkare pedagogiskt ledarskap i
            förskolan. Det måste bli mer pedagogik och mindre administration
            i ledarskapet.
          </note>
          <note>
            Vi vill ge alla barn gedigna kunskaper i att läsa, skriva och
            räkna. Samtidigt kräver kunskapssamhället så mycket mer. Insikter
            om globalisering, klimathot, informationsteknologins utveckling
            är exempel på ny kunskap som måste få större utrymme i skolan
            tillsammans med nyckelkompetens som självständigt tänkande, kreativt
            skapande i grupp, kommunikativ förmåga och entreprenörskap.
          </note>
          <note>
            Sådant här måste naturligtvis också påverka förskolans verksamhet.
            Vi vill ge den nya tioåriga grundskolan en ny läroplan och nya
            kursplaner anpassade till dagens och morgondagens samhälle. Vi
            vill öppna för nya ämnen och nya kunskaper men behålla de grundläggande
            värden som präglar dagens läroplan.
          </note>
          <note>
            Vi vill skärpa nuvarande lagstiftning, skollagen, för att tydliggöra
            barnens rätt till omsorg på kvällar, nätter och helger. De som
            arbetar på obekväma tider ska inte behöva flytta för att få jobb.
            Cirka hälften av landets kommuner erbjuder i dag inte omsorg på
            obekväma tider.
          </note>
          <note>
            Jag vill också understryka att svensk förskola har bra kvalitet,
            är unik, uppskattad av barn och föräldrar, lägger grunden för
            det livslånga lärandet och har en helhet där leken är grunden
            för lärandet. Det här är en framgångsrik modell som röner stort
            internationellt intresse. Den är bra för barnen och skapar en
            bra grund för skolan. En rad undersökningar visar att barn som
            gått i förskolan får bättre resultat i skolan. Förskolan är något
            vi ska framhäva som en positiv del av den svenska välfärdsmodellen,
            och den uppskattas oerhört mycket utomlands och bland föräldrar
            och barn.
          </note>
          <note>
            Socialdemokratin har en kvalitetsmässigt bra förskola riktad
            till alla barn som sitt mål. Maxtaxan som finansierades via ett
            särskilt statsbidrag är för oss ett första steg mot en avgiftsfri
            förskola. När avgiftsfriheten är införd har förskolan samma grundläggande
            förutsättningar som grund- och gymnasieskolan. Nu förstår jag
            naturligtvis att detta inte är aktuellt med den typ av regering
            vi har i dag, men det är ändå viktigt för oss att framhäva detta
            som ett mål.
          </note>
          <note>
            Förskolan har också en viktig roll i integrationsarbetet. För
            invandrarbarn har förskolan en särskild roll för att de ska klara
            en bra språkutveckling. Barn med goda kunskaper i sitt modersmål
            har lättare att lära sig svenska. Stöd för barn med ett annat
            modersmål än svenska är därför viktigt, särskilt för de yngsta
            barnen som utvecklar språk och identitet. Förskolan har en mycket
            viktig roll på denna punkt. Kommunerna måste erbjuda modersmålsstöd.
          </note>
          <note>
            Rekryteringsinsatser måste också genomföras för att öka intresset
            för att arbeta i förskolan. Det handlar om en rad insatser: uppgradering
            av status, utbildning, lön och inflytande, fortbildning och karriärmöjligheter.
            Det krävs en nationell kompetens- och fortbildningsstrategi. Förskolans
            yrken är oerhört viktiga, eftersom de handlar om grunden för det
            livslånga lärandet.
          </note>
          <note>
            Det finns i dag en rad hot mot den svenska förskolan. Den fria
            etableringsrätten försvårar kommunernas planering och undergräver
            kvalitetssatsningar i förskolan. Ekonomiska resurser förs då från
            förskolor till nyetablerade enskilda skolor. Vi anser att kommunerna
            ska ha beslutanderätten i samband med etableringar.
          </note>
          <note>
            Vårdnadsbidraget och barnomsorgspengen är också sådant som kommer
            att dra pengar ur förskolan. Det i sin tur får effekter för kvaliteten.
            Regeringen är beredd att genomföra vårdnadsbidraget utan att ha
            gjort en ordentlig konsekvensanalys när det gäller de ekonomiska
            effekterna för kommuner och förskolor. Detta har bland annat kritiserats
            hårt av Lärarförbundet, men regeringen och ansvarig minister har
            inte kunnat ge några relevanta svar.
          </note>
          <note>
            Vi anser att det inte finns någon motsättning mellan föräldrarnas
            tid med barnen och tiden på förskolan. Barnen behöver båda delarna!
          </note>
          <note>
            Ett av de grundläggande problemen med vårdnadsbidraget är att
            det kommer att skapa en situation där invandrarbarn i ökad utsträckning
            blir kvar i hemmen. De går miste om nödvändig språkutveckling
            och språkträning. Det har blivit på det sättet i Norge, och det
            finns ingen anledning att tro att det blir på ett annat sätt i
            Sverige.
          </note>
          <note>
            Den andra sidan av vårdnadsbidraget är att det i kombination
            med avdragsrätten för hushållsnära tjänster hos välbeställda familjer
            kan ge underlag för anställande av barnflicka. Cementera invandrarbarn
            i hemmen och se till att de som är mest välbeställda kan ha barnflicka
            så ser verkligheten ut när det gäller vårdnadsbidraget.
          </note>
          <note>
            Regeringen gör också förskolan mindre viktig. Varför är förskollärarna
            inte med i Lärarlyftet? Det tycker jag är märkligt. Regeringen
            tänker också avskaffa jämbördigheten mellan utbildning till förskollärare
            och övriga lärare. Är det bra kvalitet? Är det ett sätt att framhäva
            förskolan? Naturligtvis inte.
          </note>
          <note>
            Samtidigt försvinner forskningsmöjligheterna när det gäller förskollärarutbildningen.
            Det kommer naturligtvis att minska forskningsinsatserna när det
            gäller barnen i de yngre åldrarna och deras förutsättningar.
          </note>
          <note>
            Regeringen försämrar förskolans ekonomiska förutsättningar, riskerar
            att slita sönder den med en rad system som vårdnadsbidrag och
            barnomsorgspeng, saknar helhetssyn på det livslånga lärandet,
            graderar ned förskollärarutbildningen och stoppar forskning. Det
            saknas en genomtänkt linje och en fungerande helhet. Man säger
            att man vill satsa på förskolan, men det talade ordet motsvarar
            inte verkligheten. Man säger en sak men gör en annan.
          </note>
          <note>
            Vi står bakom alla socialdemokratiska reservationer men markerar
            nu med att yrka bifall till reservationerna 1, 2, 5, 6 och 8.
          </note>
          <note type="speaker">
            Anf. 178 ROSSANA DINAMARCA (v):
          </note>
          <note>
            Herr talman! Enligt skollagen har kommuner inte någon generell
            skyldighet att erbjuda barnomsorg utanför det som kallas normal
            arbetstid på dagtid och under vardagar. I stället är det upp till
            varje kommun att välja om och i så fall på vilka villkor barnomsorg
            ska erbjudas på obekväm arbetstid.
          </note>
          <note>
            Lagens antaganden om vad som är normalt stämmer dåligt med verkligheten.
            Allt högre krav på service dygnet runt, sju dagar i veckan betyder
            att allt fler jobb måste utföras utanför kontorstid. Allra mest
            har arbetstidens förläggning ändrats för LO-medlemmar, av vilka
            hälften av kvinnorna och en tredjedel av männen har obekväm eller
            oregelbunden arbetstid. Dessutom växer en tredjedel av barnen
            i Sverige i dag upp med ensamstående föräldrar. Om det normala
            alltså antas vara att det i varje familj finns två föräldrar som
            jobbar mellan åtta och fem finns det ganska gott om undantag.
          </note>
          <note>
            Statistiken talar sitt tydliga språk om hur pass illa anpassad
            den kommunala barnomsorgen är till de rådande förhållandena. Rapporten
            från TCO förra veckan visar, precis som Peter Hultqvist sade tidigare,
            att bara hälften av Sveriges 290 kommuner erbjuder barnomsorg
            på obekväm arbetstid. Bara 40 kommuner erbjuder barnomsorg dygnets
            alla timmar. De kommuner som inte erbjuder barnomsorg på obekväm
            arbetstid uppger lite olika skäl. Det är allt från att det inte
            finns någon efterfrågan alls till att man säger sig inte ha råd.
          </note>
          <note>
            Den undersökning som TCO har gjort redovisar bara kommunernas
            svar. Vi vet alltså inte hur föräldrarnas faktiska efterfrågan
            eller behov ser ut. Men att det är för dyrt att erbjuda barnomsorg
            utanför kontorstid måste ses i ljuset av vad det kostar att inte
            göra det, och vem är det som får betala det priset?
          </note>
          <note>
            Alternativen till kommunal barnomsorg är att förlita sig på anhöriga
            eller att köpa barnpassningen som privata tjänster. Den första
            lösningen kräver att det faktiskt finns personer i närheten som
            kan och vill göra ett sådant åtagande, vilket det ju långt ifrån
            alltid gör. Återstår då att köpa privat omsorg, som Lena Adelsohn
            Liljeroth förespråkade under frågestunden.
          </note>
          <note>
            Sveriges Yrkesmusikerförbund har räknat ut vad det skulle kosta
            att köpa barnomsorg sju timmar per kväll fyra kvällar i veckan
            från ett privat företag. Efter den skattereduktion som får göras
            för de så kallade hushållsnära tjänsterna blir kostnaden drygt
            30 000 kronor i månaden. Om en person i stället anställs direkt
            av familjen blir kostnaden ungefär 17 500 kronor i månaden. Det
            ska jämföras med maxtaxan i den kommunala barnomsorgen som är
            runt 1 200 kronor. Det betyder en mellanskillnad på 16 00028 000
            kronor. Vilken eller vilka föräldrar har råd med det?
          </note>
          <note>
            Arbetssökande föräldrar riskerar också att hamna i en fullkomligt
            orimlig situation om de erbjuds jobb med obekväma arbetstider.
            Regelverket i a-kassan tar nämligen inte hänsyn till om kommunen
            erbjuder barnomsorg utanför kontorstid. Tackar man nej till ett
            anvisat jobb därför att det inte går att orda barntillsynen förlorar
            man alltså sin a-kassa. Det är naturligtvis fullkomligt oacceptabelt
            att föräldrar och barn ska straffas ekonomiskt därför att de råkar
            bo i en kommun som inte erbjuder barnomsorg när den behövs.
          </note>
          <note>
            Skollagen måste ändras så att den stämmer överens med hur dagens
            arbets- och familjeliv faktiskt ser ut. Ska vi nå målen om likvärdiga
            villkor för alla barn, jämställdhet i arbetslivet och allas rätt
            till egen försörjning måste barn med föräldrar som arbetar utanför
            kontorstid garanteras sin rätt till subventionerad och kvalificerad
            barnomsorg. Jag yrkar därför bifall till reservation 6.
          </note>
          <note>
            Herr talman! En av de mest centrala jämställdhetsfrågorna är
            hur kvinnor och män ska förmås fördela ansvar för hem och barn
            lika. Högerregeringen kallar det skattefinansierade vårdnadsbidraget
            för valfrihet för barnfamiljerna att ordna sin barnomsorg. Det
            är självklart struntprat.
          </note>
          <note>
            Bidraget går inte att leva på. I praktiken förutsätts att den
            som stannar hemma blir försörjd av någon annan. Det är alltså
            bara familjer med två föräldrar som ens kan överväga att utnyttja
            det här bidraget. All tidigare erfarenhet visar dessutom att det
            blir kvinnorna som stannar hemma och därmed blir beroende av män
            för sin försörjning.
          </note>
          <note>
            Bidraget kommer också att stjäla resurser från den kommunala
            barnomsorgen, vilket självklart kommer att ha effekter på kvaliteten.
            Risken är uppenbar att vårdnadsbidraget på sikt kommer att utgöra
            ett billigt alternativ för många kommuner jämfört med att satsa
            på att bygga ut barnomsorgen och verka för mindre barngrupper.
          </note>
          <note>
            Ytterligare ett slag som undergräver kvaliteten i förskolan är
            den så kallade fria etableringsrätten som tar viktiga ekonomiska
            resurser från barnen och försvårar kommunernas planeringsarbete.
            För oss i Vänsterpartiet är det centralt att använda samhällets
            resurser för att öka jämställdheten och den gemensamma välfärden.
            Därför är vi självklart emot reformer som så uppenbart motverkar
            de här målen.
          </note>
          <note>
            Herr talman! Andelen barn som får modersmålsstöd i förskolan
            har sjunkit drastiskt. Under 1980-talet fick omkring 60 procent
            av barnen med fler språk än svenska modersmålsstöd. Den siffran
            var 2005 nere på 14 procent. Bara var fjärde kommun erbjuder modersmålsstöd.
            En orsak är att det riktade statsbidraget togs bort i början av
            1980-talet, samtidigt som kommunernas ekonomi försämrades. Därmed
            är modersmålsundervisningen ofta lägst prioriterad vid resursfördelningen.
          </note>
          <note>
            Närmare 50 000 barn i förskolan talar ett eller fler språk än
            svenska. Det är allvarligt att modersmålsstödet inte prioriteras
            trots att forskning visar att barn med utländsk bakgrund som har
            goda kunskaper i sitt förstaspråk, som har god kännedom om sin
            bakgrund och som vistas i flerspråkiga miljöer har bättre möjligheter
            att lära sig svenska, men även att utveckla färdigheter inom andra
            områden. Särskilt viktigt är stödet för de yngsta barnen, som
            är i färd med att utveckla språk och identitet. Flerspråkighet
            är en fördel för barnet genom att det ger möjlighet att prata
            direkt med för barnet viktiga personer som exempelvis släkt som
            inte talar svenska eller som kanske inte ens bor i Sverige. Men
            det är också en tillgång för samhället.
          </note>
          <note>
            I läroplanen för förskolan står att förskolan skall lägga stor
            vikt vid att stimulera varje barns språkutveckling och uppmuntra
            och ta till vara barnets nyfikenhet och intresse för den skriftspråkliga
            världen. Barn med utländsk bakgrund som utvecklar sitt modersmål
            får bättre möjligheter att lära sig svenska och även utveckla
            kunskaper inom andra områden. Förskolan skall medverka till att
            barn med annat modersmål än svenska får möjlighet att både utveckla
            det svenska språket och sitt modersmål.
          </note>
          <note>
            I samma läroplan anges också att förskolan kan bidra till att
            barn som tillhör de nationella minoriteterna och barn med utländsk
            bakgrund får stöd att utveckla en flerkulturell tillhörighet.
            Men verklighetens drastiska minskning av modersmålsstödet visar
            att detta inte räcker.
          </note>
          <note>
            I förskolan finns i dag barn som är födda i Sverige och som har
            flera modersmål inklusive svenska. För dessa barn är modersmålsstödet
            också viktigt. Vi ska möjliggöra flerspråkighet tidigt i åldrarna.
            Det gör barn inte bara smartare utan är också en fråga om identitet.
          </note>
          <note>
            Ett sätt att underlätta för förskolan att ge barn modersmålsstöd
            är att anställa mer personal så att mer tid kan ägnas åt varje
            barn. Men mer personal i förskolan är inte en tillräcklig åtgärd
            för att stärka modersmålsstödet i förskolan. Enligt Skolverkets
            inspektionsrapporter handlar det också om att personalen inte
            känner till vilka skyldigheter kommunerna har. Därför vill vi
            ändra skrivningarna i läroplanen för förskolan till en bindande
            skrivning så att kommunerna och förskolorna blir skyldiga att
            erbjuda modersmålsstöd. Därmed yrkar jag också bifall till reservation
            10.
          </note>
          <note type="speaker">
            Anf. 179 MATS PERTOFT (mp):
          </note>
          <note>
            Herr talman! För säkerhets skull börjar jag med, så att jag inte
            glömmer bort det, att lägga fram mina yrkanden. Naturligtvis står
            Miljöpartiet bakom samtliga reservationer där vi finns med, men
            för tids vinnande yrkar vi bifall enbart till reservation nr 6
            om barnomsorg på obekväm arbetstid.
          </note>
          <note>
            När man åker utomlands eller träffar människor från andra länder
            blir man lite uppmärksam på en del saker vi kan vara stolta över
            i Sverige. Förskolan tillhör absolut dem.
          </note>
          <note>
            Utskottet var på en intressant studieresa i Sydkorea och Japan
            under januari. Det gav en del att tänka på i det hänseendet. Dessutom
            hade jag förmånen att efteråt få prata en hel del med min sons
            sambo som kommer från Japan. När jag förklarade för henne hur
            bland annat förskolan och skolan är uppbyggd var det idel förvåning.
            Det var förvåning över att kvinnor faktiskt har möjligheten till
            ett eget liv och förvåning över att det finns bra sätt att låta
            barn utvecklas utanför hemmet.
          </note>
          <note>
            När jag tittar vidare iakttar jag också till exempel utvecklingen
            i Tyskland. En kristdemokratisk familjeminister driver nu igenom
            barnomsorg i form av utbyggd förskola och pappamånader. För första
            gången på länge vänder Tysklands födelsetal uppåt eftersom kvinnorna
            får möjlighet till eget liv. Den kristdemokratiska ministern har
            inte gjort det här utan motstånd i de egna partileden. Det är
            väl tur för henne att hon har lyckats att få ett så snabbt resultat,
            annars hade hon nog inte kunnat sitta kvar.
          </note>
          <note>
            Det är intressant hur andra länder tar efter den utveckling vi
            har här i Sverige. Det är intressant hur vi kan vidareutveckla
            detta. Vi kan säkert stå länge här i kväll och berätta om positiva
            exempel.
          </note>
          <note>
            När jag har tittat på de motioner som vi ska debattera i kväll
            finns det en fråga som jag vill lyfta fram och som båda föregående
            talare har lyft fram. Det gäller barnomsorg på obekväm arbetstid.
            Om vi ser på hur vårt samhälle utvecklas är det den frågan som
            står på tur. Jag blir förvånad över det svar som majoriteten i
            utskottet har skrivit och som jag inte förstår. Det kommer säkert
            kloka förklaringar, men jag begriper för mitt liv inte vad en
            barnomsorgspeng kommer att göra åt barnomsorg på obekväm arbetstid
            såvida inte denna barnomsorgspeng är väldigt hög. Det kan den
            naturligtvis vara, och det finns säkert kloka synpunkter.
          </note>
          <note>
            Jag har själv varit med om en vända i Miljöpartiet. Jag kan ärligt
            medge att vi från början inte alls var förtjusta i barnomsorg
            på obekväm arbetstid. Jag var själv i den mycket intressanta situationen
            att å ena sidan förhandla i riksdagen i frågan och inte vilja
            ha ett lagkrav och å andra sidan som kommunalråd i Södertälje
            vara med och inrätta barnomsorg på obekväm arbetstid. Vi såg att
            våra kommuninvånare behövde detta. Vi såg att ett modernt samhälle
            bygger på tider utanför den reglerade arbetstiden. Det är inte
            ur ett barnperspektiv en försvarlig hantering att låta barnen
            åka karusell mellan släkt och vänner.
          </note>
          <note>
            Barnen behöver trygghet. Den tryggheten kan samhället ge dem
            vid obekväm arbetstid. I Södertälje arbetar man antingen på Scania,
            Astra eller inom sjukvården de största arbetsgivarna som det här
            kan gälla.
          </note>
          <note>
            Det här har lett till att vi i Miljöpartiet har ändrat oss och
            säger att vi starkt förespråkar att ändra skollagen på den punkten.
            Vi ska skriva in en rätt till barnomsorg på obekväm arbetstid.
            Det här är nästa steg som måste tas.
          </note>
          <note>
            Vi vet också att det finns enskilda motioner från medlemmar i
            alla allianspartier om att införa detta. Då blir jag förvånad
            över denna hänvisning till barnomsorgspengen. Nu vet jag inte
            exakt hur denna kommer att se ut. Jag har inte kunnat utläsa det
            vare sig här eller i några andra papper. Det vore intressant med
            ett besked i kväll om det här innebär en barnomsorgspeng för barnomsorg
            på obekväm arbetstid. Jag tror att många medlemmar framför allt
            inom TCO, som har drivit kravet hårt, vore intresserade av ett
            sådant svar.
          </note>
          <note>
            Det här rimmar inte heller med alliansens politik. Ni skapar
            ett utanförskap på detta sätt. Det är ett utanförskap både för
            barnen, som hamnar i en otrygg situation, och för någon part av
            föräldrarna, oftast kvinnorna, som inte kan utföra det arbete
            som de annars har och som de vill bidra med i samhället.
          </note>
          <note>
            För Miljöpartiet är det här en viktig del i förskolans utveckling.
            Vi ska ur ett barnperspektiv se på om vi kan ge barnen den tryggheten
            att de även under kvällar och nätter kan få reglerad och trygg
            omsorg som de vet att de kan återvända till alla de kvällar då
            antingen mamma eller pappa arbetar för att försörja sig. Det vore
            intressant att få veta mer om detta. Jag hoppas att vi kan får
            svar i kväll.
          </note>
          <note>
            Därmed, herr talman, vill jag avsluta mitt anförande och hoppas
            på ett svar i frågan så att den barnomsorg och förskola som vi
            är stolta över i Sverige kan fortsätta att utvecklas positivt
            för barnens skull.
          </note>
          <note>
            Anf. 180 ULRIKA CARLSSON i Skövde (c):
          </note>
          <note>
            Herr talman! Har ni liksom jag hämtat och lämnat barn på förskolan
            under ett stort antal år? Jag ställer frågan till oss alla här
            inne men också till andra som lyssnar. Vilken erfarenhet har vi
            av den svenska förskolan?
          </note>
          <note>
            Min erfarenhet är god. Visst fanns det dagar när något av barnen
            kunde stå i fönstret och gråta och tycka att det var alldeles
            bedrövligt att man var tvungen att lämna en tidig morgon. Men
            fler var väl de eftermiddagar då det inte alls var så populärt
            att mamma kom och hämtade sina barn i förskolan. Det var en så
            fantastiskt fin verksamhet som främjade utvecklingen på många
            olika sätt. Då ville varken Elina eller Kalle avbryta leken för
            att följa med hem.
          </note>
          <note>
            Det fanns många viktiga personer. Det är viktiga personer i människors
            liv oavsett om de finns i förskolan eller i någon annan form av
            barnomsorg. Viktiga personer i mina barns liv hette Kristina,
            Ritva och Karina. Det var i princip bara kvinnor. Det var inte
            många män på förskolan. De ledde en pedagogisk verksamhet med
            leken som redskap som var ett viktigt första steg i mina barn
            lärande. Dokumentationen av barnens arbete var fantastisk att
            följa.
          </note>
          <note>
            Alliansregeringen lyfter i alla sammanhang fram betydelsen av
            att satsa tidigt. För att öka kvaliteten i den svenska förskolan
            aviserar regeringen i budget för 2008 tydligare mål i förskolans
            läroplan, en regelbunden nationell kvalitetsgranskning och ökade
            möjligheter till fortbildning för förskollärare. Det blir också
            ett led i att stärka förskolans pedagogiska uppdrag.
          </note>
          <note>
            Herr talman! I år är det tio år sedan läroplanen för förskolan
            infördes. Det är en ganska tunn skrift på cirka tio sidor men
            med ett på många sätt mycket bra innehåll. Man nämner betydelsen
            av språkutvecklingen, som vi har hört om tidigare i debatten,
            men också den tidiga matematikinlärningen inte på det sätt som
            man har när man börjar grundskolan utan med förskolans pedagogik
            som förtecken. Vi vet att barns språkfönster står på vid gavel
            vid tre års ålder. Det finns spännande förskolor som arbetar för
            att barn ska få två starka språk. Regeringen planerar nu för allmän
            förskola för alla barn från tre års ålder.
          </note>
          <note>
            Förskolan har vi hört mycket gott om. Det finns ett starkt stöd
            för den svenska förskolan bland många föräldrar. Man är mycket
            nöjd med den verksamhet man har sina barn i. Det handlar om både
            den dagliga omsorgen, den pedagogiska utvecklingen, möjligheten
            till utelek och naturupplevelser, miljökunskap, entreprenörskap
            som har nämnts och också en början till det egna lärandet.
          </note>
          <note>
            För Centerpartiet och alliansregeringen är kvalitet genom hela
            skolsystemet en viktig faktor, från förskola till högskola.
          </note>
          <note>
            Vad är då bra kvalitet? Som jag ser det är det när man ser varje
            enskilt barn. Det är duktiga människor som leder verksamheten
            både när det gäller omsorg och pedagogik och som skapar stimulerande
            och spännande situationer och miljöer som främjar barns utveckling.
            Personalens förmåga att förstå och samspela med barnet är oerhört
            viktig. Därför vill vi också stärka stödet till förskollärarnas
            fortbildning. Vi vill också förtydliga uppdraget och poängtera
            samspelet mellan förskola och hem. Det är föräldrarna som har
            ansvaret för sina barns fostran och utveckling, men här kan förskolan
            docka vid när föräldrarna lämnar sina barn på förskolan. Därför
            är kontakten mellan hem och förskola viktig.
          </note>
          <note>
            När jag tittar på de motionsyrkanden som finns slås jag av att
            det inte är mycket nytt som kommer. Mycket av det positiva som
            man lyfter fram finns redan på många sätt framskrivet i läroplaner
            och andra styrdokument för förskolan. Det jag kan se är möjligtvis
            en rädsla för att skapa en valfrihet för föräldrar och familjer
            att under barnens tidiga år ha den barnomsorg som man tycker passar
            den situation man själv är i. Därför är jag glad att vi har en
            förskola i absolut världsklass, som alliansregeringen fortsätter
            att stärka på många olika sätt, och att vi öppnar med frivilligt
            vårdnadsbidrag och barnomsorgspeng som tillsammans med den fria
            etableringsrätten kan vara en del av det svar som Mats Pertoft
            efterfrågade när det gällde barnomsorg också på obekväm arbetstid.
          </note>
          <note>
            Jag blir bekymrad när vi inte i ett land som Sverige, med så
            stora olikheter på många olika sätt, kan främja en valfrihet och
            en möjlighet för föräldrar att välja sina liv. Vi vet att många
            upplever stora svårigheter med att få vardagspusslet att gå ihop.
            Därför har alliansregeringen på många olika sätt ansträngt sig
            för att människor ska få en större möjlighet att välja sina liv.
            Jag har redan nämnt en del insatser på barnomsorgsområdet, men
            jag skulle också vilja lyfta fram hushållsnära tjänster och andra
            delar som gör det möjligt för människor att ha ett större inflytande
            över hur man utformar sitt liv.
          </note>
          <note>
            Med dessa synpunkter vill jag för Centerpartiets del yrka bifall
            till förslaget i UbU7 och avslag på motionerna.
          </note>
          <note type="speaker">
            Anf. 181 PETER HULTQVIST (s) replik:
          </note>
          <note>
            Herr talman! I dag kom det en TCO-rapport till alla riksdagens
            ledamöter. Där konstateras att cirka hälften av landets kommuner
            erbjuder barnomsorg på obekväm arbetstid. Det är orimligt att
            yrkesarbetande föräldrar med obekväm arbetstid måste överväga
            att flytta för att det inte finns omsorg för barnen när de arbetar.
            Arbetssökande inom en mängd yrken kan inte söka jobb i ett stort
            antal kommuner eftersom barnomsorgsfrågan inte är löst. Detta
            är inte rimligt. Vi anser att skollagen måste ses över för att
            på ett distinkt sätt tydliggöra barnens rätt till omsorg på kvällar,
            nätter och helger och för att på det sättet också skapa en valfrihet
            för familjerna och föräldrarna.
          </note>
          <note>
            Hittills har regeringen inte varit beredd att vidta några åtgärder.
            Jag har i interpellationsdebatter i detta ämne tidigare fått besked
            från Björklund att hans utgångspunkt i detta arbete är att det
            inte är önskvärt att införa någon generell rätt till kommunal
            barnomsorg på obekväm arbetstid.
          </note>
          <note>
            Oavsett hur man motiverar och hur man förklarar, om man inte
            är beredd att ta steget att tydliggöra detta, vara distinkt i
            en ny skollag och se över denna punkt så blir det inget och får
            ingen effekt i praktiken.
          </note>
          <note>
            Tänker ni göra något på denna punkt eller inte? Har ni påverkats
            av debatten eller inte? Är ni beredda att på något sätt stärka
            detta så att kommunerna agerar i denna riktning?
          </note>
          <note>
            Anf. 182 ULRIKA CARLSSON i Skövde (c) replik:
          </note>
          <note>
            Herr talman! När det gäller barnomsorg på obekväm arbetstid nämnde
            jag i mitt anförande att det med en del av de åtgärder som vi
            planerar finns en större möjlighet att som förälder kunna välja
            barnomsorg också på obekväm arbetstid. Med fri etableringsrätt
            kan man också tänka sig att det finns möjlighet att förskolor
            öppnar som har andra öppettider än den ordinarie förskolan. För
            det ska väl sägas att det oftast är barnomsorg på den obekväma
            arbetstiden som det handlar om.
          </note>
          <note>
            Det pågår ett arbete med skollagen. Men vi kan också se att hälften
            av landets kommuner har valt att ha barnomsorg på obekväm arbetstid.
            Självklart är det också en viktig faktor när det gäller att attrahera
            människor att bosätta sig i olika kommuner. Det är ett kommunalt
            ansvar. För mig är det viktigt att kommunerna också tar sitt ansvar
            när det gäller den barnomsorg och det arbetsliv som man eftertraktar
            att ha i de kommuner där man har ansvaret.
          </note>
          <note type="speaker">
            Anf. 183 PETER HULTQVIST (s) replik:
          </note>
          <note>
            Herr talman! För mig är det viktiga att familjernas valfrihet
            finns över hela landet och att barnens möjligheter till bra omsorg
            finns över hela landet. När du, Ulrika Carlsson, nämner den fria
            etableringsrätten som ett alternativ tror jag att den har en ytterst
            marginell effekt i det verkliga livet.
          </note>
          <note>
            Man ska ta TCO:s uppmaning på allvar. Kommunerna saboterar arbetslinjen.
            Bryr sig regeringen? Det är en intressant fråga. Jag tycker inte
            att man bryr sig. Dina svar, Ulrika Carlsson, är för allmänt hållna.
            Björklund har ett mycket tydligt motstånd mot att göra något när
            det gäller den kommunala sektorn.
          </note>
          <note>
            Frågan är om det är rimligt att detta ska vara en fråga enbart
            för kommunerna. Någonstans måste det också finnas ett nationellt
            ansvar som bottnar i att alla ska ha rätt till barnomsorg på obekväma
            tider. Skiftarbete finns spritt över hela landet. Därför ska man
            också möta upp mot de behoven över hela landet. Man måste på denna
            punkt ha en regering som orkar handla.
          </note>
          <note>
            Vi trodde från början på den här linjen och att det skulle kunna
            gå att få kommunerna att genomföra detta av egen kraft. Vi trodde
            att lagen, som den är utformad i dag, var tillräcklig. Men vi
            upptäckte att så är inte fallet. Under förra mandatperioden fanns
            ett visst motstånd från Miljöpartiet på denna punkt. Men nu är
            jag glad att Mats Pertoft har gett besked att de har ändrat sig
            utifrån en upplevelse av hur verkligheten fungerar på denna punkt.
          </note>
          <note>
            Jag hoppas att ni tar till er dessa synpunkter och inser att
            det krävs ett betydligt distinktare och tydligare agerande från
            alliansens sida om man ska lösa detta problem.
          </note>
          <note>
            Jag kan bara konstatera att vi annars kommer att stå här nästa
            år igen och året därpå och tala om de här sakerna, utan att det
            har hänt särskilt mycket.
          </note>
          <note>
            Anf. 184 ULRIKA CARLSSON i Skövde (c) replik:
          </note>
          <note>
            Herr talman! Peter Hultqvist har ett starkt engagemang för de
            här frågorna, det är alldeles uppenbart. Jag vet inte om det är
            i opposition som han har upptäckt att den lagstiftning som finns
            inte är helt tillräcklig och att det är något som man väljer att
            ta upp.
          </note>
          <note>
            Det är viktigt att det är ett kommunalt ansvar att erbjuda barnomsorg
            på obekväm arbetstid med tanke på det arbetsliv man har. För mig
            är det märkligt att allt ska ske uppifrån och att fri etableringsrätt
            negligeras som ett sätt att minska kvaliteten i stället för att
            man ser att fri etableringsrätt kan vara en möjlighet att ytterligare
            utveckla den svenska förskolan både när det gäller den pedagogiska
            delen och när det gäller barnomsorgen. Barnomsorgspengen kan föräldrar
            använda för barnomsorg på obekväm arbetstid.
          </note>
          <note>
            För oss i alliansen är det viktigt att vi har en bra barnomsorg
            och en bra förskola som täcker både de behov som barn har av en
            bra verksamhet och de behov som föräldrar har. Därför ser vi med
            tillförsikt an att många av de förslag som vi har lämnat kommer
            att leda till en bättre verksamhet.
          </note>
          <note type="speaker">
            Anf. 185 ROSSANA DINAMARCA (v) replik:
          </note>
          <note>
            Herr talman! Jag ska fortsätta på samma spår.
          </note>
          <note>
            Om jag inte hade haft en man som kunde hämta eller om inte riksdagen
            erbjöd den barnverksamhet som man har hade jag inte kunnat fullfölja
            mitt uppdrag här och jag hade inte kunnat vara med på någon av
            debatterna i kväll.
          </note>
          <note>
            Vi måste se hur situationen ser ut för många som är LO-anslutna
            och TCO-anslutna. Arbetssituationen ser väldigt annorlunda ut.
            Man hänvisar i betänkandet till 15 år gamla dokument när man vet
            att arbetsmarknaden på 15 år har ändrats ganska drastiskt, särskilt
            när det gäller arbetstidens förläggning.
          </note>
          <note>
            En regering som så hårt framhärdar med arbetslinjen borde i konsekvensens
            namn se till att barnomsorgen inte blir ett arbetshinder.
          </note>
          <note>
            Inget av det som Ulrika Carlsson hänvisar till med barnomsorgspeng
            och fri etablering garanterar ju att man får barnomsorg och att
            man inte ska tvingas säga nej till ett arbete och därmed gå miste
            om sin a-kassa på grund av att barnomsorg inte erbjuds i kommunen.
          </note>
          <note>
            I dag står det i skollagen om kommunernas skyldighet, men det
            står tydligen inte tillräckligt starkt. Regeringsrätten har ju
            fällt domslutet att kommunen inte är skyldig i tillräckligt stor
            utsträckning. Det behöver vi förändra. Det är ju inte något nytt
            som vi ålägger kommunerna. Vi stärker föräldrarnas rätt till barnomsorg
            och att det ska erbjudas om man inte kan ordna det på något annat
            sätt.
          </note>
          <note>
            Anf. 186 ULRIKA CARLSSON i Skövde (c) replik:
          </note>
          <note>
            Herr talman! Även om arbetslivet har förändrats på många sätt
            under senare år har vården och industrin haft obekväm arbetstid
            under många år. Det är inte en helt ny fråga. I hälften av landets
            kommuner finns det också barnomsorg på obekväm arbetstid, och
            man har sett behovet av det.
          </note>
          <note>
            För mig är det viktigt att varje kommunpolitiker tar ansvar för
            näringsliv och arbetsliv både offentligt och privat och gör det
            möjligt för både kvinnor och män att arbeta även i andra verksamheter
            och att man på olika sätt underlättar när det inte finns möjlighet
            för människor att själva ordna en lösning. Det ska finnas möjlighet
            att ta del av annan barnomsorg.
          </note>
          <note>
            Om vi ska gå därifrån till att skriva in det i skollagen får
            vi se under den beredning som pågår. Det finns ett starkt stöd
            för att lösa det på olika sätt. Vi har visat på en större mångfald
            av möjligheter att lösa det på olika sätt.
          </note>
          <note type="speaker">
            Anf. 187 ROSSANA DINAMARCA (v) replik:
          </note>
          <note>
            Herr talman! Nej, Ulrika Carlsson, ni har faktiskt inte visat
            andra sätt att lösa det. Det finns ingen garanti. Barnomsorgspengen
            garanterar inte att man blir erbjuden barnomsorg på obekväm arbetstid.
            Den fria etableringsrätten för förskolor garanterar inte heller
            det. Det enda som kan garantera barnomsorg på obekväm arbetstid
            är att man tar del av det som Regeringsrätten har sagt och lär
            sig av det. Skollagen är inte tillräckligt stark på den här punkten;
            därför måste vi förstärka föräldrars rätt till barnomsorg på obekväm
            arbetstid.
          </note>
          <note>
            Visst har vården och industrin funnits tidigare med skiftarbete
            och så vidare, men vi vet också att behovet har ökat. Arbetstidens
            förläggning har gjort att behovet av barnomsorg på obekväma eller
            oregelbundna tider har ökat. Samtidigt vet vi att många kommuner
            som tidigare har haft nattöppen barnomsorg har lagt ned av olika
            skäl, bland annat ekonomiska som man själv anger.
          </note>
          <note>
            Det är tydligt att det behövs lite mer ansträngning än vad Ulrika
            Carlsson och regeringspartierna visar.
          </note>
          <note>
            Anf. 188 ULRIKA CARLSSON i Skövde (c) replik:
          </note>
          <note>
            Herr talman! Rossana påpekar att det skulle finnas en garanti.
            Vi öppnar möjligheten för människor att lösa detta på olika sätt.
            För oss är det viktigt. Det behöver lösas. Barnomsorg på obekväm
            arbetstid är en stor fråga. Den behöver kunna lösas på olika sätt
            framöver. Jag har pekat på ett antal punkter där vi är med och
            hjälper familjer med olika typer av lösningar.
          </note>
          <note>
            Barnomsorgspengen kan öppna för olika typer av flerfamiljslösningar
            som på ett positivt sätt också vidgar de nätverk som familjerna
            behöver ha. Det framförs många gånger i debatten att man inte
            har närhet till släkt och familj så att man där kan få hjälp med
            att ta hand om barnen när man jobbar.
          </note>
          <note>
            På det här sättet öppnar vi för att stärka andra sociala nätverk
            som kan byggas upp. Jag tycker att det känns bra.
          </note>
          <note type="speaker">
            Anf. 189 MATS PERTOFT (mp) replik:
          </note>
          <note>
            Herr talman! Även jag vill fråga Ulrika Carlsson om barnomsorg
            på obekväm arbetstid. Jag ställde frågan redan i mitt inledningsanförande.
            Jag hörde nu tydligt att vi är överens om bilden av framtiden,
            att det faktiskt är en annorlunda situation i dag med det individualiserade
            samhället. Man flyttar mer. Man bor inte tillsammans med släkt
            och vänner på samma sätt som tidigare.
          </note>
          <note>
            Jag är undrande över de möjligheter som Ulrika Carlsson pekar
            på.
          </note>
          <note>
            Jag har själv erfarenhet av en hel del fristående verksamhet.
            Jag har grundat åtminstone en enskild förskola. Jag förstår inte
            det här riktigt. Det gäller också barnomsorgspengen, såvida inte
            alliansen tänker sig någon helt ny konstruktion.
          </note>
          <note>
            Vanligtvis ersätter man fristående alternativ eller pengasystem
            utifrån de vedertagna kommunala kostnaderna. Det innebär att i
            en kommun som inte har barnomsorg på obekväm arbetstid lär man
            inte kunna ersätta den utifrån en kommunal kostnad, såvida man
            inte vill betala på löpande räkning till den enskilda verksamheten.
            Är det barnomsorgspeng på löpande räkning? Jag förstår inte riktigt
            hur man har tänkt.
          </note>
          <note>
            Jag vill inte trakassera Ulrika Carlsson med detta, men jag tror
            att alliansen måste tänka till rejält om man ska ta denna fråga
            på allvar. Det krävs helt andra lösningar om man inte är beredd
            att lagstifta. Jag rekommenderar att tänka om och lagstifta om
            rätten till barnomsorg på obekväm arbetstid. Vi har gjort den
            resan i Miljöpartiet Det är det enda som håller. Allt annat fungerar
            inte.
          </note>
          <note>
            Anf. 190 ULRIKA CARLSSON i Skövde (c) replik:
          </note>
          <note>
            Herr talman! Jag har gett ett antal svar. Som Mats Pertoft mycket
            riktigt nämner finns det ett antal svar. Men som jag också sade
            tidigare finns det stora utmaningar i detta. En stor utmaning
            är kommunerna bland annat som arbetsgivare, där man har en stor
            del av verksamheten på obekväm arbetstid. Men i en framtid kan
            vi se arbetskraftsbrist av olika slag. Då vill det till att kommunerna
            är attraktiva i fråga om boende och service.
          </note>
          <note>
            Jag tycker att det är viktigt att vi faktiskt öppnar för många
            olika alternativ. Människor vill inte lösa det på samma sätt.
            Därför har alliansregeringen tagit det på allvar och ger möjligheter
            till olika lösningar för människor genom barnomsorgspeng och genom
            fri etableringsrätt. Men vi ska inte ta bort uppmaningen i skollagen
            att anordna barnomsorg också på obekväm arbetstid. Det kommer
            att vara en viktig framtidsfråga för kommunerna om de vill vara
            attraktiva att bo och leva i att de också kan ge sina invånare
            service av olika slag. Därför öppnar vi för att det kan bli en
            bredd i denna service och i det utbud som man behöver eftersom
            arbetslivet blir alltmer diversifierat på olika sätt. Människor
            kommer kanske att välja att leva sina liv delvis olika framöver
            när det inte bara finns ett alternativ att hålla sig till.
          </note>
          <note type="speaker">
            Anf. 191 MATS PERTOFT (mp) replik:
          </note>
          <note>
            Herr talman! Om något parti uppskattar många alternativ är det
            väl Miljöpartiet. Vi brukar slåss väldigt envist för det på skolområdet.
          </note>
          <note>
            Problemet med de alternativ som Ulrika Carlsson tar upp här är
            att inget fungerar. Vi efterlyser därför någonting som tydligt
            ger föräldrarna, och framför allt barnen, den tryggheten och möjligheten
            att de kan räkna med någon sorts barnomsorg som är reglerad på
            obekväm arbetstid. Det måste till. Varken etableringsrätten eller
            barnomsorgspengen tror jag löser det.
          </note>
          <note>
            Jag måste ändå påpeka att det är märkligt att en regering som
            är beredd att lagstifta i skollagen specifikt om att man ska kunna
            beslagta mobiltelefoner i skolan inte är beredd att ge barnen
            den trygghet som de behöver när deras föräldrar jobbar. Nog kan
            man diskutera delegationer, kommunal frihet och allt sådant, men
            någon måtta måste det vara på storleksförhållandena. Jag menar
            att för dessa barn och deras föräldrar är detta en väldigt viktig
            fråga. Den är viktigare än mycket annat. Jag var inte emot att
            man i skolan ska få beslagta mobiltelefoner. Men jag tycker att
            när det gäller storleksförhållanden är detta en mycket större
            fråga för barnen.
          </note>
          <note>
            Anf. 192 ULRIKA CARLSSON i Skövde (c) replik:
          </note>
          <note>
            Herr talman! Alliansregeringen jobbar för att ge människor möjlighet
            att göra olika val i livet, för familjer att göra olika val. Genom
            den fria etableringsrätten, genom barnomsorgspengen och genom
            avdrag för hushållsnära tjänster visar vi gång på gång hur vi
            öppnar för möjligheter och att det inte bara finns ett alternativ.
            Vi ger människor möjligheter att välja olika sätt för att få vardagspusslet
            att gå ihop. Men därmed inte sagt att jag inte menar att det är
            ett problem när det gäller barnomsorg på obekväm arbetstid. Hälften
            av Sveriges kommuner har det, och jag tror att det kommer att
            vara en viktig faktor för de kommuner som inte har det att se
            över detta framöver för att bli attraktiva. Jag tycker att man
            som kommun tar det ansvaret för sina invånare.
          </note>
          <note>
            För alliansregeringen och för Centerpartiet är det viktigt att
            människor kan ordna sina liv på olika sätt men att de ges möjlighet
            att lösa de problem som de har. Det är klart att vi också tycker
            att det är oerhört viktigt när det gäller arbetslinjen och så
            vidare. Därför krävs det ännu tydligare av kommunerna att de är
            med och ger människor möjligheter att arbeta också på andra tider
            än kontorstid.
          </note>
          <note type="speaker">
            Anf. 193 OSKAR ÖHOLM (m):
          </note>
          <note>
            Herr talman! När jag var på väg att lägga mig häromkvällen gjorde
            jag som jag tyvärr ofta gör och fastnade framför tv:n i stället.
            Det var Discovery Channel som hade ett väldigt fascinerande program
            om hur den mänskliga hjärnan fungerar. Den här gången handlade
            det specifikt om hur barns hjärnor utvecklas.
          </note>
          <note>
            Det som berörde mig mest i detta program var en ganska tragisk
            och sorglig historia om en ensamstående förälder som förmodligen
            på grund av psykiska problem aldrig hade pratat med sin dotter
            och inte utväxlat ett enda ord. Dessutom hade dottern hållits
            hemma så att hon aldrig hade fått träffa någon annan. Först när
            flickan var i sjuårsåldern upptäcktes detta, och hon kunde knappast
            prata över huvud taget.
          </note>
          <note>
            Det som gjorde det ännu mer tragiskt var att psykologer och hjärnforskare
            som var med i detta program förklarade att det inte heller går
            att ta igen den tid som har gått förlorad. Man konstaterade att
            om hjärnan inte får den stimulans och den trygghet som behövs,
            då stängs helt enkelt dessa funktioner av. Då är de permanent
            stängda. Det var högst oklart om denna flicka någonsin skulle
            lära sig att prata över hvuud taget.
          </note>
          <note>
            Detta är så klart ingen ny kunskap, och detta exempel är extremt.
            Men jag tycker att det blixtbelyser någonting som också delvis
            kan ha politiska konsekvenser. Politik handlar väldigt ofta om
            att vi diskuterar att vi ska ge människor en andra chans. Det
            handlar om att vi måste kompensera för det som har gått fel och
            ge människor nya verktyg och nya förutsättningar för att komma
            tillbaka.
          </note>
          <note>
            Men detta exempel, även om det är extremt, tyder på att det också
            finns politiska områden där man måste göra ganska rätt från början.
            Forskare är överens om att stimulans i tidig ålder gör att man
            också kan prestera bättre i livet längre fram. Det är klart att
            i ett samhälle som vårt där föräldrars bakgrund och utbildning
            spelar en allt större roll för hur skolresultaten blir framöver
            blir detta ännu viktigare. Med rätt kunskaper och med stimulans
            kan vi både utjämna livschanser och ge alla barn förutsättningar
            att lyckas.
          </note>
          <note>
            Vi är många som tycker att förskolan är viktig, och vi har, som
            många har varit inne på, onekligen kommit ganska långt. Det som
            i någon mening började nästan som ett komplement till hemmafruar
            och låg under socialnämnder under väldigt lång tid håller på att
            bli, och är, en naturlig del av utbildningsväsendet. Vi har förstått
            att förskolan har denna potential att stimulera barns naturliga
            lust att lära även om potentialen inte alltid utnyttjas fullt
            ut.
          </note>
          <note>
            Jag tror att nästan alla som hittills har varit uppe i denna
            debatt har poängterat detta. Många har sett detta och vittnat
            om att man berättar om det i andra länder också. Det intressanta
            är att det dessutom sker över hela det politiska spektrumet.
          </note>
          <note>
            Den som slog upp tidningen för ungefär ett år sedan kunde konstatera
            att det brittiska konservativa Torypartiets partiledare David
            Cameron hade varit på Sverigebesök. En av de saker som han gjorde
            var att besöka en pappagrupp på en förskola och också lära sig
            mer om hur den nya borgerliga regeringens jämställdhetsbonus skulle
            kunna fungera för att ta med sig erfarenheter hem till Storbritannien.
            Det är också ett intressant exempel.
          </note>
          <note>
            När det dyker upp gäster som vill lära sig mer om hur barnomsorg
            i Sverige fungerar berättar vi förstås om det som fungerar bra.
            Vi berättar om forskningen om att barn som har gått i förskolan
            presterar bättre än andra i skolan längre fram. Vi berättar om
            hur förskola och bra barnomsorg både kan förbereda barnen på livet
            och såklart ge föräldrarna möjlighet att kombinera arbetsliv och
            familjeliv.
          </note>
          <note>
            Men när vi får besök talar vi kanske inte lika mycket om de problem
            som finns. För det finns ju problem. Det är problem som behandlas
            bland annat i de motioner som vi talar om i dag. Det är alltifrån
            bristande valfrihet, brist på mångfald till att vi inte tillräckligt
            väl lyckas utnyttja den potential som finns när man stimulerar
            barns lust att lära.
          </note>
          <note>
            Det sker också många satsningar när regeringen genomför sin familjepolitiska
            reform under mandatperioden. Det pedagogiska inslaget i förskolan
            ökar. Genom att vi förtydligar läroplanen och ger förskollärarna
            ett tydligt pedagogiskt uppdrag det verkar bra att andra också
            är med på den båten och genom ett lekfullt lärande över huvud
            taget lyckas vi just med att lägga grunden till att fler barn
            lyckas i skolan längre fram. Det är positivt på många sätt. Men
            det kanske är allra mest positivt för dem som behöver särskilt
            stöd. Vi vet att ju tidigare vi upptäcker särskilda behov eller
            dolda handikapp, desto tidigare kan vi också sätta in resurser
            och rätt typ av hjälp. När rätten till allmän förskola utvidgas
            ser vi också effektivt till att fler barn än tidigare får tillgång
            till pedagogisk verksamhet.
          </note>
          <note>
            Sedan är det så att ingen modell, hur bra den än är, kan passa
            alla barn. Här tog vi redan under den förra mandatperioden ett
            nytt steg när vi med Miljöpartiets hjälp också kunde införa etableringsfrihet
            för enskilda förskolor och fritidshem. Nu går vi vidare och utvidgar
            denna etableringsfrihet och inför en barnomsorgspeng som gör att
            vi snart på allvar kan tala om verklig mångfald, valfrihet och
            kvalitet i barnomsorgen. Det blir ett sätt för oss att möta familjers
            skiftande behov när de själva kan välja den typ av verksamhet
            som de tycker är lämplig för just sina barn. Till detta kommer
            de andra delarna av den familjepolitiska reformen med både jämställdhetsbonus
            för att uppmuntra till delat ansvar i familjen och ett vårdnadsbidrag
            för dem som känner att de faktiskt vill ha möjlighet att stanna
            hemma lite längre med sina barn.
          </note>
          <note>
            Herr talman! När man diskuterar barnomsorg får jag ibland känslan
            av att det är helt olika världsbilder som står mot varandra när
            exemplen kommer upp. Om man ska hårdra det lite grann kan man
            ibland höra föräldrar som tycker att de vill uppfostra ett underbarn
            som helst ska lära sig att läsa innan det har lärt sig gå. På
            andra sidan står de som tycker att barn måste få vara barn och
            att barnomsorg ska präglas bara av lekfullhet och ingenting annat.
            Det är klart att den politiska utmaningen inte bara handlar om
            att försöka kombinera detta utan delvis också om att man kanske
            kan göra båda delarna. Vi kan se den fantastiska potential som
            finns i alla barn över huvud taget och samtidigt se behovet av
            en trygg och lekfull miljö där barnen får utvecklas i egen takt.
          </note>
          <note>
            Vi kan konstatera att pedagogik tidigt är både bra och viktigt
            och samtidigt ha förståelse för de föräldrar som uttrycker en
            vilja om att vara hemma lite längre med sina barn.
          </note>
          <note>
            I grund och botten tror jag att det är precis så som vi människor
            fungerar. Föräldrar som vill skapa ett underbarn och de som bara
            vill ha lek kanske trots allt tillhör undantagen. Det är inte
            antingeneller det är inte svart eller vitt utan det är bådeoch.
            Man vill ha både lek och lärande.
          </note>
          <note>
            Det finns kanske ytterligare en politisk lärdom att dra. En viss
            före detta statsminister i det här landet lär på 1960-talet ha
            sagt att skolan ska vara den spjutspets som formar den socialistiska
            människan om jag nu minns rätt. I dag har vi tack och lov! gett
            upp den typen av försök att forma människor i ideologiska modeller.
            Poängen är ju att människor vill flera saker samtidigt. Deras
            önskemål passar inte alltid in i en och samma modell.
          </note>
          <note>
            I förskoledebatten, herr talman, betyder ett sådant synsätt att
            vi måste släppa alla påhittade motsättningar mellan pedagogik
            och omsorg och kanske ännu mer påhittade och konstlade motsättningar
            mellan mångfald och kvalitet. Tvärtom är valfrihet en förutsättning
            för en kvalitativ barnomsorg där familjer känner att just deras
            önskemål faktiskt spelar roll och har betydelse.
          </note>
          <note>
            Härmed yrkar jag bifall till utskottets förslag i det betänkande
            som vi nu diskuterar. Jag tycker att det ges en god bild av hur
            vi går vidare i de här frågorna. Många av detaljerna faller självklart
            på plats inom ramen för arbetet med den nya skollagen, men färdriktningen
            ligger klar: Vi förstärker kvaliteten. Vi ökar valfriheten. Vi
            stimulerar mångfalden. Vi stärker förskolans pedagogiska uppdrag.
            Men vi gör detta fullt medvetna om att familjer ser olika ut och
            om att de inte har samma önskemål.
          </note>
          <note type="speaker">
            Anf. 194 PETER HULTQVIST (s) replik:
          </note>
          <note>
            Herr talman! Det har konstaterats att förskolan har positiva
            varaktiga effekter på skolarbetet. Tioåringar som har gått i förskola
            uppvisar bättre läs- och skrivfärdigheter än övriga barn. Pirls
            2006 och PISA 2003 visar att förskolan har den typen av effekter.
            Dessutom är det gynnsamt för barnen att börja före tre års ålder.
          </note>
          <note>
            Vårdnadsbidraget står i motsats till detta. Det cementerar fast
            invandrarbarn som behöver språkutveckling i hemmen. De får en
            sämre start i skolan; det visar erfarenheter från Norge.
          </note>
          <note>
            Den andra linjen är att vårdnadsbidraget blir en finansieringshjälp
            för anställande av barnflicka i välbeställda familjer. Kombinationen
            med avdragsrätt för hushållsnära tjänster öppnar för detta. Finansieringen
            ska kommun och förskola står för, men ingen ordentlig kostnadsanalys
            är gjord.
          </note>
          <note>
            I Lärarförbundets yttrande över regeringens förslag på den här
            punkten står det så här: Att kunna ta ställning till de ekonomiska
            konsekvenserna av ett så dåligt utrett förslag är omöjligt. Förslaget
            bör därför utredas grundligare med en fullödig beskrivning av
            de kommunalekonomiska effekterna, till exempel genom att beskriva
            hur vårdnadsbidrag kan slå i olika typkommuner. Inte minst saknas
            en analys av hur vårdnadsbidraget kommer att påverka förskolans
            resurser samt vilka vårdnadsbidragets effekter blir när det samordnas
            med avdragsrätten för hushållsnära tjänster.
          </note>
          <note>
            Det här saknas alltså i regeringens underlag och förslag. Att
            det är dåligt genomtänkt och dåligt förberett och att det här
            inte står på solid och stabil grund är väl vad som kan sägas om
            detta.
          </note>
          <note>
            Vad avser ni att göra åt det här? Ska ni driva igenom en politik
            och ett förslag där man inte vet hur det hela slutar?
          </note>
          <note type="speaker">
            Anf. 195 OSKAR ÖHOLM (m) replik:
          </note>
          <note>
            Herr talman! Vi ska kanske börja med att konstatera att det inte
            föreligger något förslag om att ersätta all barnomsorg i Sverige
            med vårdnadsbidraget. Det ska vi kanske ha klart för oss. Ibland
            när jag lyssnar på oppositionen tycker jag att det är ungefär
            den bilden man försöker måla upp.
          </note>
          <note>
            Åtta av tio barn i åldersgruppen ettfem år har, brukar man säga,
            en del av sin vardag i förskolan. Det är klart att det kommer
            att vara så också framöver även om ett frivilligt vårdnadsbidrag
            införs. Det är en möjlighet och ett litet erkännande till de föräldrar
            som vill tillbringa lite mer tid med sina barn. Jag har väldigt
            svårt att förstå att det skulle vara ett problem.
          </note>
          <note>
            Jag förstår att man från oppositionens sida gör allt man kan
            här. Vartenda exempel försöker man få till ett motargument. Jag
            förstår att man är emot systemet. Man är ju emot valfrihet. Det
            är vad det i grunden handlar om. Om det sedan finns kommuner där
            man väljer att tro på det här systemet och att det kan ge en liten
            möjlighet för de föräldrar som ändå tycker att det skulle vara
            värdefullt har jag svårt att se några problem med det. Jag skulle
            i stället vilja fråga Peter Hultqvist: Varför är det ett så stort
            problem att föräldrarna själva får en liten extra möjlighet att
            bestämma hur de vill göra?
          </note>
          <note type="speaker">
            Anf. 196 PETER HULTQVIST (s) replik:
          </note>
          <note>
            Herr talman! Först kan jag bara konstatera att Oskar Öholm här
            hittar på vad det är för bevekelsegrunder vi har. Det är ingen
            som har trott att vårdnadsbidraget ska ersätta all förskola. Det
            har jag aldrig sagt, och jag kan inte komma på att någon annan
            heller har sagt det, så den typen av fantasibilder tycker jag
            att vi kan lämna därhän.
          </note>
          <note>
            Däremot tycker jag att det i högsta grad är relevant att peka
            på det jag nyss läste upp ur Lärarförbundets yttrande om den dåliga
            ekonomiska grund som förslaget vilar på. Det är bristande analyser,
            ja, en frånvaro av analyser. Ni ska genomföra någonting som inte
            står på solid grund. Oskar Öholm, du klarar inte ens av att kommentera
            den biten. Det tycker jag är mycket intressant och dessutom allvarligt.
          </note>
          <note>
            Det var också intressant att läsa tidningen Kupé där Anders Borg
            intervjuas. Det står så här: Anders Borg tycker inte om alliansregeringens
            vårdnadsbidrag. Ändå kommer han som finansminister att vara med
            och genomföra förslaget som går ut på att framför allt kvinnor
            får bidrag för att vara hemma och ta hand om barnen. Vårdnadsbidraget
            går helt emot andra saker han tror på, till exempel viss jämställdhetsbonus
            och inte minst feminismen.
          </note>
          <note>
            Landets finansminister som sitter med i den moderatledda regeringen
            och som är en partivän till dig ska nu alltså genomföra en politik
            som han inte tror på. Var står du i det här dramat? Tror du på
            detta eller tror du inte på det? Tar du avstånd från Anders Borg?
          </note>
          <note type="speaker">
            Anf. 197 OSKAR ÖHOLM (m) replik:
          </note>
          <note>
            Herr talman! Anledningen till mitt konstaterande i början av
            förra inlägget, att det inte finns något förslag om att ersätta
            all barnomsorg med vårdnadsbidraget, är att jag ibland får den
            uppfattningen när jag lyssnar på oppositionen. Man fokuserar väldigt
            tydligt på den här frågan.
          </note>
          <note>
            Viktigt att poängtera är också att det här är en del i ett större
            paket. I en annan del finns det en jämställdhetsbonus. I ytterligare
            en annan finns det en barnomsorgspeng för ökad valfrihet och ett
            ökat inslag av pedagogisk verksamhet i skolan. Alla de här delarna
            samverkar. Syftet är att skapa ett system där man själv har lite
            större möjligheter att påverka.
          </note>
          <note>
            Jag tror att man kan ha som en politisk idé, vilket jag tycker
            att vi har, att människor själva ska få avgöra hur de ska lägga
            ihop sitt livspussel. Det är klart att en variant är att ha som
            politisk idé att Peter Hultqvist ska lägga pusslet åt dem. Vi
            har valt det första alternativet.
          </note>
          <note>
            Det finns ett par kommuner där man redan har gjort försök och
            där man inte alls har sett de skrämseleffekter som Peter Hultqvist
            refererar till. Ta Nacka till exempel! Där har man genomfört systemet.
            Men man tar exempel och hävdar att det bara är kvinnor som kommer
            att utnyttja det här. I Nacka var det väl till 14 procent män
            som utnyttjade detta. Mig veterligt är det väl nästan mer än det
            är i någon annan form av barnomsorg i Sverige, så jag har svårt
            att se också det argumentet.
          </note>
          <note>
            Jag förstår att remissinstanser har olika synpunkter. Men på
            de ställen där detta har testats har man inte sett nämnda effekter.
            Det är en liten del att man får möjlighet till lite större valfrihet
            och lite större möjligheter att bestämma själv.
          </note>
          <note type="speaker">
            Anf. 198 CHRISTER NYLANDER (fp):
          </note>
          <note>
            Herr talman! Under de senaste månaderna har vi haft många debatter
            om förskolan. Tyvärr har nästan alla de debatterna på ett eller
            annat sätt i stället landat i vårdnadsbidraget. När Peter Hultqvist
            höll sitt huvudanförande satt räknade jag ut att ungefär 25 procent
            av Peter Hultqvists talartid upptogs av vårdnadsbidraget. Det
            är lite synd, för förskolan är värd en egen debatt. Förskolan
            är värd en debatt om hur vi ser till att dess kvalitet kan öka.
          </note>
          <note>
            Det är också värt att ha en debatt där vi funderar på hur vi
            kan genomföra politiska reformer som är sådana att vi ser till
            att det blir en bättre vardag i förskolan.
          </note>
          <note>
            Det är också värt att föra en debatt om hur vi ser till att fler
            ungdomar söker sig till förskolläraryrket. Även den debatten är
            viktig. Vi diskuterar gärna vårdnadsbidraget exempelvis. Men låt
            inte hela förskoledebatten och hela debatten om kvaliteten i förskolan
            fastna i en debatt om vårdnadsbidraget!
          </note>
          <note>
            Regeringen har en bred reformagenda för hela utbildningsväsendet
            och för förskolan. Nästa riksmöte kommer en proposition om ökad
            kvalitet i förskolan. Förhoppningsvis kan mycket av det som vi
            där föreslår genomföras under 2009. Det handlar om att höja kvaliteten
            i förskolan. Det handlar om att höja de pedagogiska visionerna
            beträffande förskolan. Precis som tidigare talare varit inne på
            vet vi ju att barn har fantastiska möjligheter att lära sig, inte
            minst under de allra tidigaste åren.
          </note>
          <note>
            Vi ska också bygga vidare på tanken om lekfullt lärande därför
            att vi vet att det är bästa sättet att ge pedagogisk stimulans.
            Vidare ska vi fundera på hur man ser till att den pedagogiska
            stimulansen finns i alla förskolor därför att vi ser att likvärdigheten
            måste stärkas. Kvalitetsgranskningen ska också öka.
          </note>
          <note>
            När det gäller de reformer som vi ser framför oss ska den allmänna
            förskolan införas inte bara för fyrafem-åringar utan också för
            treåringar för att fler på så sätt ska få tillgång till förskolans
            pedagogiska verksamhet. Vidare inför vi den barnomsorgspeng som
            tidigare i dag flitigt diskuterats därför att därmed ökar chansen
            att få fler människor att välja det alternativ som passar just
            deras familjesituation och deras barn.
          </note>
          <note>
            Vi funderar på hur man får tydligare mål i förskolans läroplan,
            därför att vi tror att det är viktigt att ta vara på de möjligheter
            som barn har i de tidiga åldrarna.
          </note>
          <note>
            Vi funderar på att öka inspektionen, därför att vi vill se till
            att likvärdigheten är bra. Vi vet att de allra flesta förskolor
            fungerar väldigt bra, medan det är några förskoleavdelningar som
            behöver bli bättre.
          </note>
          <note>
            Vi kommer att förtydliga förskolans läroplan så att det blir
            väldigt tydligt att det är de högskoleutbildade förskollärarna
            som har det pedagogiska ansvaret i förskolan. Det tror jag är
            en viktig kvalitetshöjning.
          </note>
          <note>
            Vi kommer att förändra lärarutbildningen så att förskollärarna
            får en egen identitet. På så sätt tror vi att vi kan bryta den
            trend som vi har just nu, att för få söker sig till förskollärarutbildningen
            och att det är problem med att rekrytera förskollärare till förskolan.
          </note>
          <note>
            Vi kommer att förtydliga det pedagogiska ledarskapet, därför
            att vi vet att ledarskapet är viktigt i förskolan. Vi kommer också
            att se till att förskolecheferna får en chans att gå rektorsutbildningen.
          </note>
          <note>
            Låt mig ställa frågan till oppositionen: Kommer ni att stödja
            en sådan reformagenda? Kommer ni att se till att vi får ett brett
            stöd i den här kammaren för att genomföra dessa viktiga kvalitetsförbättringar
            i förskolan? Har ni dessutom flera idéer, var i så fall vänliga
            och lämna dem i debatten så att vi kan ta ställning dem också!
            Vi är nämligen övertygade om att Sverige behöver en reformpolitik
            också på förskolans område. Trots att så mycket fungerar bra,
            tror vi att mycket kan bli ännu bättre.
          </note>
          <note>
            Herr talman! När man tittar på reservationerna blir man ibland
            lite bekymrad. Jag läser till exempel att oppositionen har enats
            om följande mening: Ett naturligt led för att utveckla samarbetet
            om barnen borde vara att barnavårdscentralerna och skolhälsovården
            samarbetar kring förskolebarnen och skolbarnen, allt för barnens
            bästa.
          </note>
          <note>
            Jag har i och för sig ingen invändning mot det. Men jag funderar
            på var föräldrarna är. Det måste ju också finnas ett samarbete
            med familjerna, med föräldrarna, om man ska få en bra samling
            kring barnet för barnets bästa. Vart tog föräldrarna vägen i era
            resonemang?
          </note>
          <note>
            Jag tror att vi har ett viktigt samhällsproblem i Sverige, att
            många föräldrar tar för lite ansvar för sina barns uppväxt. Den
            här typen av politik, den här typen av formuleringar och den här
            typen av ideologi stärker den trenden. Var är föräldrarna?
          </note>
          <note>
            Samma sak är det med barnomsorg på obekväm tid. Vad betyder det?
            Vad är det ni föreslår? Ni säger lite flummigt att det måste förtydligas
            i skollagen. Men vad ska stå i skollagen? Hur skarpt ska kravet
            vara? Hur mycket kostar detta? Är det kommunen eller staten som
            ska bestämma? Ni måste bli mycket mer konkreta för att det ska
            vara trovärdigt. Det ni inte gjorde tidigare måste ni vara väldigt
            konkreta med nu för att det ska bli trovärdigt över huvud taget.
          </note>
          <note>
            I reservation 8, herr talman, skriver man så här: Det största
            orosmolnet för förskolan är att regeringen vill införa ett kommunalt
            vårdnadsbidrag. Återigen är det denna fixering. Men, handen på
            hjärtat Peter Hultqvist, är det inte ett större problem att det
            är svårt att rekrytera förskollärare? Är det inte ett större problem
            att för få människor söker sig till förskollärarutbildningen,
            att det är problem med att hitta förskollärare att anställa i
            förskolorna?
          </note>
          <note>
            Och, handen på hjärtat Rossana Dinamarca som också har undertecknat
            reservationen, är det inte ett större problem att vi på många
            håll har stora barngrupper i förskolan? Är det inte ett större
            problem att barn får tinnitus därför att de går i stora barngrupper
            i lokaler som inte är anpassade för förskolan? Varför denna fokus
            på vårdnadsbidraget? Varför säga att det är det största orosmolnet
            på förskolans kvalitetshimmel när det finns så många andra problem?
            Så blir det när den egna retoriken blir viktigare än verkligheten.
          </note>
          <note>
            Förskolan är mycket viktig. I de undersökningar som görs av svensk
            förskola får den mycket starkt stöd bland dem som använder den,
            men den kan bli ännu bättre. Det är en viktig utgångspunkt. Därför
            jobbar regeringen och vi i alliansen just nu med en hel del reformer
            som vi försöker genomföra, för vi tror att de är viktiga. Oppositionen
            verkar mest upptagen av retorik. Vi förändrar verkligheten.
          </note>
          <note type="speaker">
            Anf. 199 PETER HULTQVIST (s) replik:
          </note>
          <note>
            Herr talman! Att kunna ta ställning till de ekonomiska konsekvenserna
            av ett så dåligt utrett förslag är omöjligt. Inte minst saknas
            en analys av hur vårdnadsbidraget kommer att påverka förskolans
            resurser. Det här skriver Lärarförbundet, och jag läste upp det
            tidigare. Tycker du, Christer Nylander, att det här är synpunkter
            som är fullständigt irrelevanta som man inte bryr sig om över
            huvud taget? Är du beredd att säga att Lärarförbundet har totalt
            fel och att det behöver man inte bry sig om?
          </note>
          <note>
            Anledningen till att vi diskuterar vårdnadsbidraget är att det
            får konsekvenser för förskolan, men ni orkar inte ens utreda konsekvenserna.
            Och du står här och pratar om att det inte berör förskolan. Det
            tycker jag är verklighetsfrämmande.
          </note>
          <note>
            Förskolans status behöver uppgraderas, och det behövs mer personal
            och satsning på utbildning. Men varför var inte förskollärarna
            med i Lärarlyftet? Det var ingen bra signal att man skilde ut
            dem från Lärarlyftet. Varför avskaffa jämbördighet mellan förskollärarutbildning
            och övrig lärarutbildning? Varför stoppa forskningsmöjligheterna
            på förskollärarutbildningen? Det här är väl inga uppgraderingsåtgärder
            när det gäller förskolan. Intrycket blir att förskolan är mindre
            viktig än den övriga skolan. Varför ser vi hela tiden den här
            uppdelningen i regeringens politik?
          </note>
          <note>
            Vi anser att den svenska förskolan är bra. Den är ett internationellt
            föredöme. Därför behöver man vara tydlig med att den ska vara
            jämbördig med skolan och dess insatser.
          </note>
          <note>
            Sedan skriver vi att kommunerna har skyldighet. Det är det vi
            är ute efter när det gäller omsorg på obekväm arbetstid. Men varför
            kan inte ni ställa upp och försöka göra någonting ordentligt på
            den här punkten för en gångs skull? Det som ni presenterar leder
            inte till resultat. Erfarenheten och praktiken måste leda till
            att man drar någon slutsats. Därför vill vi nu ta ut steglängden
            och se till att den här frågan blir löst, så att det blir en reell
            valfrihet för dem som jobbar på obekväm arbetstid.
          </note>
          <note type="speaker">
            Anf. 200 CHRISTER NYLANDER (fp) replik:
          </note>
          <note>
            Herr talman! Låt mig börja bakifrån. Kommunerna ska vara skyldiga
            att genomföra barnomsorg på obekväm arbetstid. Men var finns er
            kostnadsbedömning av detta? Har ni räknat på vad detta innebär?
            Inte vill ni väl att denna kammare ska fatta beslut om något som
            inte är kostnadsberäknat? Det är exakt samma resonemang och retorik
            som ni använder om vårt förslag om vårdnadsbidrag.
          </note>
          <note>
            Skillnaden är att kostnaderna för vårdnadsbidraget inte går att
            beräkna exakt, därför att det kan man inte göra i en värld där
            man inte i förväg vet exakt vad människor kommer att välja. Så
            länge människor har frihet att välja saker och ting, kan man inte
            exakt förutsäga vilka som kommer att använda det ena eller det
            andra systemet. Därför är det också omöjligt att göra en exakt
            beräkning av vårdnadsbidragets ekonomiska effekter. Likväl kan
            man säga att för varje barn som lämnar förskolan för att föräldrarna
            väljer vårdnadsbidraget jag tror att ganska få kommer att göra
            det minskar också behovet av förskolans resurser.
          </note>
          <note>
            Jag förstår egentligen inte den beräkning som ni själva säger
            att ni gör, därför att de allra flesta kommuner ger pengar utifrån
            hur många barn som går i förskolan. Minskar antalet barn i förskolan
            på grund av att någon väljer någon annan barnomsorgsform eller
            om det föds för få barn, minskar naturligtvis också de pengar
            som förskolan totalt sett får. Men det minskar inte det belopp
            som förskolan får per barn.
          </note>
          <note>
            Förskollärarutbildningen, Peter Hultqvist, är den bra nu? Effekten
            av den reform av lärarutbildningen som har gjorts har blivit att
            väldigt få söker till förskollärarutbildningen, att det är väldigt
            svårt i många kommuner att rekrytera förskollärare, att förskollärare
            faktiskt är ett av de yrken där det är störst brist i Sverige
            i dag. Är det bra nu?
          </note>
          <note>
            Vi försöker genomföra en ny förändring av lärarutbildningen,
            därför att vi ser just den bristen. Vad är ert alternativ? Är
            det att köra på i gamla fotspår? Att köra på i gamla traktorspår
            löser inte detta problem.
          </note>
          <note type="speaker">
            Anf. 201 PETER HULTQVIST (s) replik:
          </note>
          <note>
            Herr talman! Christer Nylander blandar och ger som det passar
            hans egna intressen.
          </note>
          <note>
            Vi föreslår att man ska se över den lagstiftning som finns nu
            i syfte att kommunerna ska vara skyldiga att ordna barnomsorg
            på obekväm arbetstid. Vi ger också ett andrum för att lösa de
            ekonomiska frågorna. Så ser sanningen ut om vårt förslag om barnomsorg
            på obekväm arbetstid. Däremot kan man inte vara förhindrad att
            ge en inriktning.
          </note>
          <note>
            Men ni lägger i ett slutgiltigt skarpt läge fram ett förslag
            om vårdnadsbidrag där de ekonomiska analyserna inte är gjorda.
            Den kritik som Lärarförbundet riktar i en mycket skarp skrivning
            negligerar ni och försöker prata bort. Detta att blanda och ge
            så att det passar ens egna syften brukar aldrig hålla i konfrontationen
            med verkligheten.
          </note>
          <note>
            Jag har mycket svårt att tänka mig att man skulle kunna föreslå
            något liknande som man nu gör när det gäller förskollärarutbildningen
            om det hade varit ett mansdominerat yrke. Det är en nedgradering
            av förskollärarutbildningen. Vi behöver kvalificerade förskollärare.
            Det som man ska gripa sig an i stället för att, som ni gör, nedgradera
            detta är arbetsmiljö, arbetstider och lön. Sådant avgör i dag
            till skolans fördel, och det gör att många väljer skolutbildningen
            i stället för förskollärarutbildningen. Angrip de reella problemen!
            Semester är också en sådan fråga som spelar in.
          </note>
          <note>
            Det är intressant att se vad som händer ur ett jämställdhetsperspektiv.
            I en kvinnodominerad bransch kan man göra en nedgradering, men
            det hade man inte gjort om det hade varit män som hade dominerat
            det hela.
          </note>
          <note>
            Förskolläraryrket ska inte vara försett med återvändsgränder.
            Det ska vara ett utvecklande, stimulerande yrke med många möjligheter.
            Då måste man ta arbetsmiljö, arbetstider, semester och lön på
            allvar. Då rekryterar man fler personer, och då får man också
            fler att fullfölja utbildningen.
          </note>
          <note type="speaker">
            Anf. 202 CHRISTER NYLANDER (fp) replik:
          </note>
          <note>
            Herr talman! Peter Hultqvist sade att man skulle angripa de reella
            problemen som finns i förskolan: arbetsmiljö, lön och dessutom
            fortbildning. Det är detta som i dag har gjort att vi i dag har
            förskollärarbrist.
          </note>
          <note>
            Hade Peter Hultqvist haft möjlighet att svara i ett inlägg till
            hade jag frågat varför han och Socialdemokraterna inte försökte
            genomföra detta under förra mandatperioden. Den brist vi ser nu
            är en skuld som vi bär på sedan många år.
          </note>
          <note>
            De som lyssnade på debatten tidigare i dag blir nog lite förvånade
            nu. Nu drar ju Peter Hultqvist tillbaka mycket av det han har
            sagt tidigare. Nu var det inget löfte att man skulle få nattomsorg.
            Det var inget löfte att skollagen skulle förändras. Det var bara
            att man skulle se över, och därför behöver man inte göra några
            kostnadsberäkningar.
          </note>
          <note>
            Att lappa och laga efter hur argumenten faller håller inte. Vårdnadsbidraget
            genomförs ju dessutom av kommunerna. Jag förutsätter att de kommuner
            som väljer att genomföra det också gör kostnadsberäkningar. Jag
            förutsätter det. Däremot är det väldigt svårt att göra det så
            länge man inte vet exakt hur människor kommer att välja i framtiden,
            och det är jag glad att man inte vet.
          </note>
          <note>
            När det gäller frågan om förskollärarnas utbildning vill jag
            svara: Nej, det är ingen nedgradering. Tvärtom ger vi dem en tydlig
            egen status och en tydlig egen profil på lärarutbildningen. Det
            är ingen kortare utbildning. De ska gå tre och ett halvt år, precis
            om nu. Det är bara det att de får en tydlig egen identitet. Vi
            tror att detta är en riktig väg att gå. Vi har sett att det sätt
            man har skött det på tidigare inte har fungerat. För få personer
            har sökt till förskollärarutbildningen.
          </note>
          <note>
            För få människor söker sig till förskolläraryrket, och det är
            ett av de stora kvalitetshoten mot förskolan framöver. Detta försöker
            vi göra något åt. Ni vill köra vidare i gamla hjulspår.
          </note>
          <note type="speaker">
            Anf. 203 ROSSANA DINAMARCA (v) replik:
          </note>
          <note>
            Herr talman! I går presenterade TCO sitt pappaindex, som jag
            tror att de kallar det. Med den takt som man där kunde se att
            föräldraledighet togs ut skulle det vara 211 år kvar till jämställdhet.
            Vårdnadsbidraget gör ju inte att det kommer att gå snabbare heller.
            Det är just kvinnorna som vi kan se är de som i störst utsträckning
            stannar hemma med vårdnadsbidrag. Dessutom krävs det att man är
            två föräldrar i familjen varav den ena kan försörja mamman, kvinnan.
            Därför är det viktigt att prata om vårdnadsbidrag.
          </note>
          <note>
            Vi ser hellre att man använder de pengar som den här regeringen
            lägger på vårdnadsbidrag till att just göra det som Christer Nylander
            talade om i sitt anförande, nämligen att minska grupperna, öka
            kvaliteten, anställa mer personal och göra utbildningen längre
            även för förskollärarna. Det finns en mängd olika saker som vi
            hellre skulle använda de pengar till som man nu använder för en
            mycket begränsad grupp som dessutom motverkar jämställdhet.
          </note>
          <note>
            Christer Nylander pratar om föräldrarnas ansvar och kopplar det
            till den nattöppna barnomsorgen. Men det är ju ni som så stenhårt
            driver arbetslinjen och gör det omöjligt för föräldrar att försörja
            sig om de inte har barnomsorg! När ni nu så hårt driver arbetslinjen
            är det också ni som har skyldigheten att se till att det också
            finns möjligheter för föräldrar att kunna tacka ja till de jobb
            som kan vara aktuella.
          </note>
          <note>
            Regeringsrätten visar att skollagens nuvarande skrivning inte
            är tillräckligt tydlig, vilket vi kanske trodde tidigare. Det
            har visat sig att det inte är så. Då är det väl självklart att
            vi också ser över skollagens skrivningar så att det faktiskt blir
            barns rätt till barnomsorg oavsett vilken tid det handlar om.
          </note>
          <note type="speaker">
            Anf. 204 CHRISTER NYLANDER (fp) replik:
          </note>
          <note>
            Herr talman! Låt mig rätta en sak. När jag talade om föräldrars
            ansvar var det inte kopplat till barnomsorg på obekväm arbetstid,
            utan det var kopplat till er reservation 4 om samarbete mellan
            förskola och skola.
          </note>
          <note>
            Ni säger att kostnaden för vårdnadsbidraget är jättestor samtidigt
            som ni säger att ni inte har någon aning om hur stor kostnaden
            blir. Den argumentationen hänger inte ihop.
          </note>
          <note>
            Jag håller med Rossana Dinamarca om att de siffror som nu kommer
            i pappaindexet är väldigt oroande. Jag skulle vilja att det utvecklas
            mycket snabbare. Jag är bekymrad över detta. Det är en anledning
            till att vi nu genomför en ganska kraftfull familjepolitisk reform,
            en valfrihetsreform för föräldrarna. Den innehåller fyra olika
            delar. Den innehåller den viktiga jämställdhetsbonusen, som jag
            tror kommer att innebära att fler pappor stannar hemma. Den innebär
            kvalitet i förskolan, som också detta är viktigt ur jämställdhetssynpunkt.
            Den innebär vårdnadsbidrag, och den innehåller barnomsorgspengen.
            Allt detta ska ses som ett paket, och jag tror att det är bra
            både för jämställdheten och för föräldrarnas valfrihet.
          </note>
          <note>
            När det gäller nattomsorg i övrigt tycker jag att mina kolleger
            har svarat bra. Jag tycker egentligen att alla kommuner ska ge
            den ersättningen, men som riksdagspolitiker måste man fundera
            på vad riksdagen ska besluta om och vad kommunerna ska besluta
            om. Jag tycker inte att det är alldeles enkelt alltid. Ibland
            tycker jag att staten ska ta över mer beslutanderätt. Men det
            finns trots allt något som heter kommunalt självstyre, och då
            ska vi också fundera över var gränsen går mellan det staten ska
            besluta om och det kommunerna själva ska ta ansvar för. Frågan
            om barnomsorg vid obekväm arbetstid är just en sådan fråga, där
            vi uppenbarligen har kommit fram till olika linjer.
          </note>
          <note type="speaker">
            Anf. 205 ROSSANA DINAMARCA (v) replik:
          </note>
          <note>
            Herr talman! Då måste jag fråga Christer Nylander om han är beredd
            att göra undantag i a-kassereglerna för de föräldrar som inte
            blir erbjudna barnomsorg på oregelbunden arbetstid. Om man inte
            härifrån tänker ta ansvar för att kommunerna faktiskt ska tillhandahålla
            sådan barnomsorg måste man rimligen det ju är ni som nationellt
            bestämmer hur hårt arbetslinjen ska drivas göra undantag för de
            föräldrar som inte blir erbjudna barnomsorg och därför tvingas
            tacka nej till arbeten. Det är den enda slutsats jag kan dra.
          </note>
          <note>
            Oavsett hur mycket vårdnadsbidraget kommer att kosta är det felsatsade
            pengar. Jag kan inte förstå hur Christer Nylander här kan säga
            att det skulle vara en del i jämställdhetssatsningen. På vilket
            sätt skulle det vara det? Vi vet att det är en mycket stor andel
            kvinnor som kommer att ta ut vårdnadsbidrag. Oskar Öholm nämnde
            förut den fantastiska siffran 14 procent män som tog ut detta
            i Nacka. Det är väl knappast något att hoppa jämfota av glädje
            över?
          </note>
          <note>
            När det gäller skollagen undrar jag vad Christer Nylander anser
            om det som i dag står i den. Syftet med skollagen var ju att barn
            ska ha rätt till omsorg kvällar, nätter och helger då man inte
            kan ordna detta på annat sätt. Det är så det står i dag. Tycker
            man inte att detta är viktigt längre? Nu börjar man prata om att
            man inte ska tvinga kommunerna och så vidare. Detta är ju den
            skrivning som har varit och som nu har visat sig inte vara tillräckligt
            stark. Man är alltså inte intresserad av att se till att skollagen
            följs.
          </note>
          <note type="speaker">
            Anf. 206 CHRISTER NYLANDER (fp) replik:
          </note>
          <note>
            Herr talman! Det pågår just nu en översyn av skollagen. Vi får
            väl se hur den exakta formuleringen på detta område blir. Jag
            skulle gissa att vi får återkomma i vidare debatter i den här
            frågan framöver.
          </note>
          <note>
            Jag ska vara mycket ärlig på denna punkt och säga att jag tycker
            att det är svårt att säga vad som ska vara kommunalt uppdrag och
            vad som ska vara statligt. I just den här frågan finns det goda
            argument för både det ena och det andra. Som folkpartist uppmanar
            jag mina kommunala folkpartikolleger att införa den här möjligheten.
            Vi tycker att den är viktig för att familjerna ska få sitt livspussel
            att gå ihop. Samtidigt har man naturligtvis också ett eget ansvar
            som familj för att försöka lösa detta.
          </note>
          <note>
            Vårdnadsbidraget är en del i ett stort paket. Jag tycker att
            balansen i det paketet är bra. Det innehåller viktiga politiska
            förslag som både stärker förskolans kvalitet, ökar jämställdheten
            och dessutom ger familjerna en ökad valfrihet.
          </note>
          <note>
            Jag beklagar att ytterligare ett replikskifte har gått utan att
            vi har fokuserat på vad vi i riksdagen kan göra för att stärka
            den pedagogiska kvaliteten i förskolan. Jag tycker att förskolan
            är värd en debatt. Som politiker i utbildningsutskottet måste
            vi klara av att föra en debatt om förskolans kvalitet och om hur
            vi kan förbättra det pedagogiska innehållet i förskolan och inte
            bara fokusera på ett par saker som delvis är intressanta men som
            gör att vi missar mycket av det andra som måste göras.
          </note>
          <note type="speaker">
            Anf. 207 GUNILLA TJERNBERG (kd):
          </note>
          <note>
            Herr talman! I FN:s deklaration om barns rättigheter står det
            att barnens bästa ska komma i första rummet. För mig och Kristdemokraterna
            är det en självklar ledstjärna i allt politiskt arbete. Barn ska
            aldrig behöva stå tillbaka för vuxnas rättigheter, och barnets
            bästa får aldrig offras för att nå ett politiskt mål, hur angeläget
            det än kan vara.
          </note>
          <note>
            De allra flesta föräldrar, herr talman, vill i dag kombinera
            sitt föräldraskap med arbete. Det är ingen lätt uppgift att få
            livspusslet att gå ihop. För oss kristdemokrater är det självklart
            att det är statens och kommunernas uppgift att underlätta familjernas
            vardag genom att utforma bidragssystem och verksamheter utifrån
            barnets, familjens och föräldrarnas behov. Det handlar om att
            ge föräldrarna rätt till en ökad valfrihet, att lösa omsorgen
            på det sätt som föräldrarna anser vara det bästa för sig och sin
            familj och för barnen. Politiska beslut får inte användas som
            påtryckningsmedel för att tvinga föräldrar att göra de val som
            politiska makthavare anser vara de rätta.
          </note>
          <note>
            Herr talman! Sverige har kanske världens bästa och mest utbyggda
            förskola. Den är tillgänglig för alla barn och har en utbildad
            och engagerad personal. Själv har jag arbetat många år i förskolan,
            och jag är mycket glad för de åren. Det är en verksamhet som vi
            ska vara stolta över och som ska utvecklas och stärkas för framtiden.
            I det arbetet är vi kristdemokrater djupt engagerade.
          </note>
          <note>
            Den viktigaste satsningen för att stärka kvaliteten på förskolan
            är naturligtvis satsningen på personalen. Personalens kompetens
            är avgörande för verksamhetens innehåll och därmed kvaliteten.
            Det handlar om såväl förskollärare som barnskötare. Personalen
            är väldigt viktig för verksamheten. Tillsammans utvecklar de förskolans
            två ben: den pedagogiska verksamheten och omsorgen.
          </note>
          <note>
            Förskolans kvalitet får aldrig mätas utifrån barnets prestationer.
            Målen måste handla om lärande genom lek och trygg omsorg. Det
            är en pedagogisk verksamhet som erbjuder barnen en trygg och stimulerande
            miljö på detta område.
          </note>
          <note>
            Jag blev ganska förvånad över att Mats Pertoft var överraskad
            av att det var en kristdemokratisk minister i Tyskland som förde
            fram förskolereformen aktivt och engagerat. Jag är inte särskilt
            förvånad.
          </note>
          <note>
            Herr talman! Det finns inga som känner barnens behov och familjens
            behov lika bra som föräldrarna. Därför är jag naturligtvis väldigt
            glad över de olika insatser som alliansregeringen nu gör för att
            öka föräldrarnas valfrihet och för att stärka förskolan. Det handlar
            om en pedagogisk förstärkning av förskolan. Det handlar om vårdnadsbidraget.
            Det handlar om barnomsorgspeng och en jämställdhetsbonus och en
            ökad flexibilitet för att möta varje familjs behov.
          </note>
          <note>
            Det här är viktiga steg för att ge mer makt till föräldrarna.
            Och här, herr talman, går det en väldigt tydlig politisk skiljelinje
            mellan vänsterpartierna, som är väldigt tydliga i dag, och alliansregeringen.
          </note>
          <note>
            Inom den vänstra halvan av politiken tycker man att man vet bäst.
            Man vet precis vad föräldrarna vill ha. Man vet precis hur familjerna
            ska utforma sin vardag. Man vet exakt hur de vill ha det. Vi i
            alliansregeringen menar däremot att det är föräldrarna som vet
            bäst. Det är familjerna som ska ha tillbaka makten.
          </note>
          <note>
            Där går en tydlig politisk skiljelinje. Jag tycker att det är
            bra att den kommer fram så tydligt i dag, inte minst med anledning
            av Peter Hultqvists anförande. Det är mycket tydligt.
          </note>
          <note>
            Jag vill också säga några ord om en verksamhet som ligger under
            förskolan. Det är den öppna förskolan. Den finns inte med i betänkandet
            i dag, men den ligger under förskolan och barnomsorgsformer.
          </note>
          <note>
            För mig och Kristdemokraterna är den öppna förskolan väldigt
            viktig. Den har också nära anknytning till en av motionerna där
            det talas om ett nära samarbete mellan förskolan, barnomsorgen
            och barnavårdscentralen. Där vet vi att öppna förskolan i dag
            har en stor uppgift.
          </note>
          <note>
            Problemet är bara att under den senaste tioårsperioden har mer
            än hälften av de kommunala öppna förskolorna försvunnit, alltså
            lagts ned. Här finns det mycket att göra för kommunpolitiker för
            att upprätta den öppna förskolan tillsammans med annan verksamhet
            för föräldrar och deras barn.
          </note>
          <note>
            Herr talman! Det brukar sägas att hur vi behandlar våra barn
            är ett mått på samhällets välstånd. Barns omsorg i Sverige är
            bra, men mer kan göras. Det handlar om de förstärkningar som regeringen
            gör, som jag har räknat upp, men också om en uppvärdering av familjedaghemmen
            och om ett ökat föräldrainflytande, som också ska läggas till
            den här diskussionen. Jag är, återigen, väldigt glad åt att Kristdemokraterna
            tillsammans med alliansregeringen nu genomför flera viktiga reformer
            inom det här området.
          </note>
          <note>
            Varför är vårdnadsbidraget ett sådant stort hot? Varför är det
            ett sådant hot att ge föräldrar möjlighet till lite mer tid tillsammans
            med sitt barn under barnets allra tidigaste år? Är det någon som
            ska säga till mig här i kammaren att man tror att en tvååring
            som är hemma något mer tid med sina föräldrar får problem med
            läs- och språkutvecklingen?
          </note>
          <note>
            Vi pratar om de små barnen. Vårdnadsbidraget riktar sig till
            familjer och till det lilla barnet och handlar om valfrihet. Här
            låter det precis som att vi raserar hela förskolan. Alla barns
            möjligheter och förutsättningar att träna för att få en bra läs-
            och språkutveckling, som man naturligtvis ska göra i förskolan,
            raseras.
          </note>
          <note>
            Det här är inte sant. Det vet varenda pedagog. Det är viktigt
            att vi i kammaren också har det alldeles klart för oss.
          </note>
          <note>
            Vårdnadsbidraget är inget hot mot barnets förmåga att läsa, skriva
            och räkna när det kommer till skolan. Där finns det andra hotbilder
            som vi får diskutera i ett annat sammanhang.
          </note>
          <note>
            Herr talman! Jag ska också kort beröra frågan om barnomsorg på
            obekväm arbetstid. Enligt lagen ska förskoleverksamhet erbjudas
            alla barn i den omfattning som behövs med hänsyn till föräldrarnas
            förvärvsarbete eller studier eller barnets behov. Här är Kristdemokraterna
            tydliga. Vi är fortfarande väldigt angelägna om kommunernas självstyre.
            Samtidigt vill jag passa på tillfället att rikta en uppmaning
            till våra kommunpolitiker och till våra egna partikamrater. Vi
            ska gå hem och prata med våra partikamrater som är ute i kommunerna
            och har ansvar. Det handlar om kommunalråd, oppositionsråd, fullmäktige.
            Vi har alla partikamrater i våra partier som är ansvariga ute
            i kommunerna. Prata med dem om hur viktig vi tycker att den här
            frågan är! Det är viktigt att man tar sitt ansvar och ser till
            att de föräldrar i den egna kommunen som har behov av barnomsorg
            på obekväm arbetstid också får det.
          </note>
          <note>
            Där har vi en hemläxa att göra. Det blir min avslutning, herr
            talman. Var och en av oss ska ta med den frågan och inse att det
            är vårt eget arbete som har brustit.
          </note>
          <note>
            Överläggningen var härmed avslutad.
          </note>
          <note>
            13 § Vissa frågor rörande Försvarsmaktens personal
          </note>
          <note>
            Föredrogs
          </note>
          <note type="speaker">
            Anf. 208 EVA SONIDSSON (s):
          </note>
          <note>
            Herr talman! Frånvaron av mina partikamrater i kammaren i kväll
            beror inte på deras ointresse. Det har andra orsaker.
          </note>
          <note>
            Vi ska nu behandla betänkandet FöU7 Vissa frågor rörande Försvarsmaktens
            personal och de motioner som är väckta under allmänna motionstiden
            hösten 2007. Det finns fem reservationer i ärendet.
          </note>
          <note>
            Jag vill börja med att säga att vi i Socialdemokraterna yrkar
            bifall till samtliga våra reservationer, 1, 2 och 5. Och jag kommer
            att lägga fokus på jämställdhet och mångfald i mitt anförande.
          </note>
          <note>
            Precis som det står i betänkandet har utskottet vid upprepade
            tillfällen behandlat frågor som rör jämställdhet och mångfald.
            Frågor som är svåra att komma till rätta med kommer ofta upp på
            bordet, eftersom arbetet med jämställdhet och mångfald är ett
            svårt ämne och återkommer ofta.
          </note>
          <note>
            Det var ett mycket aktuellt och prioriterat ämne även under den
            förra regeringen. Även om det här var före min tid i riksdagen
            vet jag att kvinnorna i utskottet inbjöds över partigränserna
            för att göra gemensam sak av dessa viktiga frågor. Vi har kommit
            långt politiskt inom det här området, och det ska vi vara stolta
            över. Jag hoppas att vi fortsätter på den inslagna vägen.
          </note>
          <note>
            Representanter för Försvarsmakten har inför utskottet lämnat
            en redovisning och svarat på frågor om arbetet med att främja
            jämställdhet och mångfald samt vilka konkreta åtgärder som vidtas
            vid bland annat diskriminering.
          </note>
          <note>
            Utskottet konstaterade att arbetet bedrivs på ett mycket ambitiöst
            sätt men kan samtidigt konstatera att andelen kvinnor i Försvarsmakten
            fortfarande är för liten. Det behövs konkreta åtgärder för att
            förändra detta. Regeringen måste öka andelen kvinnliga värnpliktiga
            och officerare på alla nivåer. Regeringen och dess myndigheter
            måste fortsatt aktivt driva detta arbete för att främja jämställdhet
            och mångfald samt vidta åtgärder mot diskriminering på grund av
            etnisk eller religiös tillhörighet och sexuell läggning.
          </note>
          <note>
            Forskning visar att arbetsplatser fungerar bättre med manliga
            och kvinnliga anställda. Det gäller även våra förband. Det behövs
            både kvinnor och män när vi skickar ut soldater på internationella
            uppdrag. De få kvinnor som finns får ofta dra ett tungt lass ute
            på våra internationella uppdrag, och det måste underlättas för
            dem.
          </note>
          <note>
            Enligt erfarenheter upptäcker kvinnor andra saker vid till exempel
            husrannsakningar och får en helt annan information än männen,
            vilket är viktigt för en helhetsbild. Möjligheten att kroppsvisitera
            och förhöra kvinnor ökar om det är kvinnor som utför detta liksom
            förmågan att nå ut till den kvinnliga befolkningen.
          </note>
          <note>
            Kvinnor som har blivit våldtagna kommunicerar lättare med kvinnor
            än med män. Kvinnor som blir sjuka kommunicerar lättare med kvinnor
            än med män. Män får ibland inte röra kvinnor av religiösa skäl,
            och kvinnor behöver ibland tolka kvinnor.
          </note>
          <note>
            Detta sammantaget, herr talman, gör att det behövs fler kvinnor
            för att nå ut till kvinnor. Det är nödvändigt för att klara de
            fredsfrämjande insatserna. Försvarsmakten domineras naturligt
            av män på grund av pliktlagstiftningen. Vi vill gärna se en utvärdering
            av Försvarsmaktens jämställdhetsplan för att kunna följa effekterna
            och utvecklingen inom myndigheten.
          </note>
          <note>
            Implementeringen av FN-resolutionen 1325 om krigets påverkan
            på kvinnor och barn, kvinnors deltagande i konfliktlösning och
            arbete för långsiktig fred måste fortgå. Vi vill se en utvärdering
            av funktionen genderansvarig under internationella missioner.
            Det är viktigt att erfarenheter tas till vara och att arbetet
            med resolution 1325 formaliseras.
          </note>
          <note>
            Jag hoppas att den startade Pliktutredningen tar detta på allvar
            och att det leder till att andelen kvinnor blir större än i dag,
            att man hittar lösningar som möjliggör fler kvinnor inom Försvarsmakten.
          </note>
          <note type="speaker">
            Anf. 209 PETER RÅDBERG (mp):
          </note>
          <note>
            Herr talman! Jag börjar med att yrka bifall till reservation
            1 och 4.
          </note>
          <note>
            Resolution 1325 är ett bindande dokument som innebär att det
            internationella samfundet måste uppmärksamma och ta speciella
            hänsyn till kvinnors utsatta situation under krig samt att FN:s
            medlemsländer måste verka för att involvera kvinnor i fredsförebyggande
            och konfliktlösande arbete. Miljöpartiet anser att det är viktigt
            att vårt internationella engagemang ökar kvinnors delaktighet
            i arbetet med att förebygga, hantera och lösa konflikter samt
            att man fortsatt medvetet arbetar för en implementering av FN:s
            resolution 1325 och ökar kvinnors deltagande i både civila och
            militära insatser. Kvaliteten på insatserna höjs genom att värdlandets
            kvinnor på ett tydligare vis omfattas av insatserna.
          </note>
          <note>
            När det gäller kvinnors delaktighet och genusperspektivets genomslag
            i säkerhetspolitiken är det helt centralt med det opinionsarbete
            och den utbildningsinsats som organisationer som till exempel
            Internationella kvinnoförbundet för fred och frihet och insamlingsstiftelsen
            Kvinna till kvinna genomför. Dessa frågor drivs inte av sig själva.
          </note>
          <note>
            Regeringen skriver att resolution 1325 inte får bli enbart en
            läpparnas bekännelse. Därför måste Sverige verka för ett antal
            konkreta åtgärder. Sverige bör bland annat arbeta för att fler
            kvinnor ska finnas med i de internationella insatsstyrkor som
            skickas ut. Vidare bör utbildningen av dem som ska delta i en
            mission förbättras ytterligare när det gäller respekten för kvinnor
            och förståelsen för vad kvinnor och barn kan råka ut för.
          </note>
          <note>
            Miljöpartiet saknar en beskrivning av vad regeringen avser att
            göra för att implementera detta. Hur ser de konkreta förslagen
            ut?
          </note>
          <note>
            Försvarsledningen markerar kraftfullt när oacceptabla beteenden
            som innebär diskriminering rapporteras inom organisationen. Arbetet
            med att få attityder som motverkar diskriminering att sippra ned
            och sätta sig i organisationen så att värderingarna omfattar alla
            Försvarsmaktens soldater och anställda fortsätter. Försvarsledningen
            måste ha den politiska ledningens stöd i detta arbete, och det
            är viktigt att kraftfulla signaler om vad som är oacceptabla beteenden
            kommer från regeringen och försvarsministern.
          </note>
          <note>
            Miljöpartiet yrkar att den nya regeringen redovisar sin syn på
            det arbete som Försvarsmakten och dess stödmyndigheter hittills
            har genomfört inom jämställdhetsområdet inklusive den nationella
            handlingsplan för genomförande av resolution 1325 som den tidigare
            regeringen antog i juni 2006 samt det arbete som bedrivs mot diskriminering.
            Regeringen bör redovisa sin syn på hur detta arbete bör bedrivas
            i fortsättningen samt de mål man anser ska vara uppfyllda inom
            en viss tid.
          </note>
          <note type="speaker">
            Anf. 210 ISABELLA JERNBECK (m):
          </note>
          <note>
            Herr talman! Försvarsmaktens personal och personalförsörjning
            är dess viktigaste innehåll men kanske också dess största framtida
            utmaning. Att Försvarsmakten ges förutsättningar att bli en bra
            arbetsgivare och att Försvarsmaktens personal känner att den kan
            verka i en miljö präglad av jämlikhet, öppenhet och tolerans är
            en grundläggande förutsättning för en bra personalförsörjning.
            Det är därför glädjande att Försvarsmakten själv driver på den
            frågan, inte minst genom det arbete som överbefälhavare Håkan
            Syrén personligen lagt ned i initiativet att utveckla Försvarsmaktens
            så kallade värdegrund. Den innebär helt enkelt att vissa värderingar
            inte accepteras inom myndigheten som till exempel en människosyn
            som medför diskriminering och medvetna kränkningar av medarbetare
            eller medborgare, vare sig i Sverige eller internationellt.
          </note>
          <note>
            Personal och personalförsörjning är också det område inom försvarspolitiken
            som kanske främst har förändrats genom alliansregeringens tillträde
            i oktober 2006. Det har handlat om initiativet att se över pliktlagstiftningen,
            det har handlat om att eventuellt öppna upp för längre anställningstider
            för kontraktsanställda soldater, och det har handlat om att öppna
            upp för ett tvåbefälssystem med mottot ett yrke flera karriärvägar.
          </note>
          <note>
            När vi samlas här i dag för att just diskutera vissa frågor rörande
            Försvarsmaktens personal uppfattar jag att det råder rätt så stor
            uppslutning kring många grundläggande principer. Vi är alla överens
            om att det är viktigt att FN-resolution 1325 konsekvent genomförs
            i praktiken, att Försvarsmakten behöver fler kvinnor bland de
            värnpliktiga och i sin officerskår den nuvarande nivån på drygt
            4 procent är alldeles för låg och att det är viktigt att vi får
            fler kvinnor ute på internationella insatser.
          </note>
          <note>
            Det handlar om att få in ett mer jämställt perspektiv, men det
            handlar inte minst om praktisk nytta. De erfarenheter som vi har
            från observatörsteam som verkat i Afghanistan enbart bestående
            av kvinnor är mycket positiva. Det handlar också om att regeringen
            fortsätter att driva arbetet med att utveckla mångfald och jämställdhet
            samt åtgärder mot diskriminering på grund av etnisk eller religiös
            tillhörighet eller sexuell läggning.
          </note>
          <note>
            Vi har även avsatt mycket tid för att följa upp de här frågorna
            i vårt arbete i försvarsutskottet. Representanter för Försvarsmakten
            har vid upprepade tillfällen inför utskottet lämnat redovisningar
            och svar på hur arbetet bedrivs och vilka åtgärder man avser att
            vidta för att öka andelen kvinnor både bland värnpliktiga, i officerskåren
            och i de internationella insatserna. Utskottet utgår även från
            att Försvarsmakten kommer att återkomma i denna fråga till utskottet
            under hösten 2008.
          </note>
          <note>
            Även alliansregeringen har varit drivande i frågorna om genderperspektiv
            och kvinnors deltagande i internationella insatser. Den nationella
            strategi om internationella fredsfrämjande insatser som regeringen
            håller på att ta fram kommer att framhålla att andelen kvinnor
            som deltar i svenska bidrag till internationella fredsfrämjande
            insatser och krishanteringsinsatser ska öka i enlighet med FN-resolution
            1325. I takt med att regeringen kommer att uppfylla ambitionen
            att fördubbla förmågan att genomföra internationella insatser
            kommer detta arbete att få större genomslagskraft såväl inom Försvarsmakten
            som internationellt.
          </note>
          <note>
            Men det har även handlat om att följa upp det arbete som sker
            på myndighetsnivå. I regleringsbreven för 2008 för Försvarsmakten
            och Statens räddningsverk finns bland annat återrapporteringskrav
            som berör 1325 och på vilket sätt ett jämställdhetsperspektiv
            integreras i den insatsverksamhet som de båda myndigheterna utför.
            Detta arbete följs upp och utvärderas av Regeringskansliet när
            till exempel årsredovisning och budgetunderlag inkommer.
          </note>
          <note>
            Jag vill särskilt lyfta upp Pliktutredningen som ett viktigt
            framsteg som regeringen har gjort när det handlar om genderperspektiv.
            I direktiven för denna utredning framhålls just att utredningen
            ska titta på förutsättningen för att öppna för att mönstring och
            genomförande av militärtjänstgöring blir könsneutral. En könsneutral
            mönstring är naturligtvis ett utmärkt sätt att väcka unga kvinnors
            intresse och engagemang för militär verksamhet. Det är kanske
            något överraskande att den socialdemokratiska minoritetsregeringen
            inte tog det initiativet när de hade regeringsmakten.
          </note>
          <note>
            Genderfrågorna har även präglat den nordiska stridsgruppen, och
            Karl Engelbrektson som är force commander för den nordiska stridsgruppen
            har lagt ned stor kraft och energi på att integrera genderfrågorna
            i utvecklingen av stridsgruppen, och han har klart och tydligt
            på den här punkten deklarerat att de som inte håller med inte
            är välkomna.
          </note>
          <note>
            På den europeiska nivån har Sverige varit drivande för att genusperspektiven
            ska vävas in vid genomförande av EU:s krishanteringsinsatser.
            Vi har positiva erfarenheter av detta efter EU:s insats i Kongo
            2005, då Sverige bidrog med en gender adviser .
          </note>
          <note>
            För att sammanfatta finns alltså en bred uppslutning här i kammaren
            kring vikten av detta, och arbetet bedrivs med ett stort intentionsdjup
            av regeringen.
          </note>
          <note>
            Låt mig runda av med ett par personliga reflexioner. Särskilt
            i internationella insatser är en jämnare könsfördelning och fler
            kvinnor ute på fältet av stor vikt. Det är i det skede när soldater
            rör sig ute bland civilbefolkningen och vill komma i kontakt med
            kvinnor som det gör skillnad. Det kan vara den enda chansen att
            närma sig den kvinnliga lokalbefolkningen i ett insatsområde.
            Däremot i den första insatsen, när det gäller att gå in mellan
            två stridande parter, är soldaternas kön irrelevant. Då är det
            primära enbart välutbildade soldater.
          </note>
          <note>
            Jag har en önskan om att försvarsutskottet ska fortsätta driva
            frågorna om genderperspektiv kraftfullt och med stor emfas, men
            vi ska göra det på ett rationellt sätt. Arbetet ska vara kvalitativt
            snarare än kvantitativt inriktat. Vi måste även vidga perspektivet
            till andra försvarspolitiska utmaningar som känns ännu viktigare.
            Jag tänker då på säkerhetspolitisk inriktning och Försvarets förmåga
            att avvärja hot som vi inte vill se mot vårt land.
          </note>
          <note>
            Avslutningsvis gläds jag förstås åt det initiativ som tagits
            i vissa frågor rörande Försvarsmaktens personal och den principiella
            samsyn som finns. Jag ser fram emot det fortsatta arbetet på detta
            område som befinner sig i ett formativt läge, inte minst mot bakgrund
            av de utredningar som sjösatts.
          </note>
          <note>
            Jag vill härmed yrka bifall till utskottets förslag till beslut
            och avslag på samtliga reservationer.
          </note>
          <note type="speaker">
            Anf. 211 STAFFAN DANIELSSON (c):
          </note>
          <note>
            Herr talman! Jämställdhetsfrågorna inom Försvarsmakten är mycket
            viktiga. Det gläder mig därför att alla partier här är överens
            om frågornas vikt och egentligen även mycket om hur vi bör arbeta
            med dem. Jag noterar visserligen att ett antal reservationer finns,
            men de har säkert inte varit så lätta att skriva eftersom vi ligger
            så nära varandra i dessa viktiga frågor.
          </note>
          <note>
            Vi är alla medvetna om vilken skillnad det innebär och vilket
            värde det har när kvinnor deltar i internationella insatser. Det
            blir då möjligt, vilket har sagts här av Isabella Jernbeck och
            andra, att nå ut till alla delar av befolkningen, både med hjälp
            och för att få information. Ta till exempel MOT Juliet, Military
            Observation Team, i Afghanistan. Det bestod enbart av kvinnor.
            Kontakterna som knöts där hade inte varit möjliga att göra om
            observationsteamet uteslutande hade bestått av män. Det är också
            ett exempel på hur viktigt det är att kvinnor som ingår i internationella
            insatser inte enbart har uppgifter inom den egna kampen utan att
            de också kommer ut och träffar lokalbefolkningen.
          </note>
          <note>
            Att öka andelen kvinnor inom Försvarsmakten är bara en del i
            arbetet. All personal måste utbildas och få ökad kunskap i genderfrågor,
            från högsta ansvariga till värnpliktiga. Därför tycker jag att
            gender force -projektet har varit ett intressant initiativ och
            särskilt gender coach -programmet. Jag tror att det skulle kunna
            vara en användbar metod även inom andra delar av samhället. Det
            finns även andra goda initiativ. Till exempel finns det nu två
            rådgivare med inriktning på genderfrågor knutna till den nordiska
            stridsgruppen.
          </note>
          <note>
            Man behöver kunskap kring det faktum att kvinnor ofta är mer
            utsatta i en konfliktsituation än män. Det är viktigt att ta hänsyn
            till detta när insatser planeras och självklart även under genomförandet.
            När man väl har kommit så långt som till fredsförhandlingar eller
            liknande måste kvinnor vara med. De tillför ofta nya perspektiv
            som männen inte ser.
          </note>
          <note>
            Herr talman! Det är alltså med glädje jag noterar den vikt som
            regeringen och Försvarsmakten fäster vid jämställdhetsfrågorna.
            Arbetet med FN:s resolution 1325 finns till exempel med i det
            föreslagna samarbetet mellan Sverige och Norge. De nordiska länderna
            har varit ganska bra på att uppmärksamma frågan medan andra länder
            ännu inte har hunnit lika långt. Det är därför viktigt att vi
            i Sverige kan dela med oss av våra positiva erfarenheter till
            andra länder.
          </note>
          <note>
            Jag utgår självfallet också från att frågan kommer att vara en
            viktig del i den nationella strategi för internationella insatser
            som under våren kommer att läggas på riksdagens bord. Regeringen
            har också tagit initiativ till att skicka ut den webbaserade lämplighetsundersökning
            som föregår mönstringen även till alla tjejer i åldersklassen.
            Det är en del i arbetet med att öka andelen kvinnor i försvaret.
          </note>
          <note>
            Hur långt vi kan nå när det gäller målet att öka antalet kvinnor
            får vi se. Vänsterpartiet är ambitiösa och har ett mål på 40 procent.
            Jag kan skicka med en fråga där. Inom vilken tidsrymd är målet
            satt? Finns det någon tidsplan för detta? Det är ett mycket, mycket
            ambitiöst mål. Vi i Centerpartiet har inte vågat gå så långt att
            vi preciserar detta, men det är viktigt att öka andelen kvinnor
            från den nivå som är, och så får man vara glad för varje procent
            antalet stiger.
          </note>
          <note>
            Jag hoppas också att den nu tillsatta parlamentariska kommittén
            som ser över värnplikten kommer att lägga fram förslag som går
            i denna riktning. För Centerpartiet är det naturligt med en könsneutral
            pliktlagstiftning. Det finns ingen anledning att göra skillnad
            på kvinnor och män. Det som ska vara avgörande för militärtjänst
            är lämplighet, frivillighet och vilja att tjänstgöra i utlandsstyrkan
            inte kön. Jag tror att Försvarsmakten även kan behöva se över
            hur de rekryterar till internationella insatser. Det finns de
            som menar att kvinnor ofta missgynnas i rekryteringsprocessen.
          </note>
          <note>
            Avslutningsvis skulle jag vilja säga att jag ser fram emot när
            vi inte ser på dessa frågor och pratar om dem som extrainsatser
            eller speciella projekt. Jämställdhetsfrågorna måste integreras
            i och vara en naturlig del av hela politiken såväl när det gäller
            försvars- och säkerhetspolitik som utrikes- och utvecklingspolitik.
          </note>
          <note>
            Med detta, herr talman, yrkar jag bifall till utskottets förslag
            i betänkandet.
          </note>
          <note type="speaker">
            Anf. 212 ELSE-MARIE LINDGREN (kd):
          </note>
          <note>
            Herr talman! I denna sena timma kan jag säga att jag instämmer
            med samtliga föregående talare. Men för protokollets skull vill
            jag ändå ha med det vi kristdemokrater tycker är angeläget. Jag
            har saknat något i era anföranden som jag kommer att lyfta fram.
          </note>
          <note>
            Kristdemokraterna bedömer att arbetet med att främja jämlikhet
            och motverka diskriminering och trakasserier är viktigt. Det arbete
            som har bedrivits har bidragit till att öka Försvarsmaktens förmåga
            att nå uppsatta mål i dessa frågor och till att synliggöra den
            problematik som finns.
          </note>
          <note>
            Vi menar också att det finns ett behov av att arbetet fortgår
            med oförminskad kraft, bland annat vad gäller olika typer av kompetenshöjande
            åtgärder på olika nivåer i organisationen. Vi kristdemokrater
            håller med regeringen och anser att det samarbete som finns mellan
            myndigheter haft positiva effekter, och det måste fortsätta. Representanter
            från Försvarsmakten har inför utskottet lämnat en redovisning
            och svarat på frågor om arbetet med att främja jämställdhet och
            mångfald samt vilka åtgärder som vidtas mot diskriminering.
          </note>
          <note>
            För oss kristdemokrater är arbetet för mångfald och mot diskriminering
            viktigt. Det handlar om grundläggande värderingar och om hur vi
            bemöter varandra varje dag i smått som i stort.
          </note>
          <note>
            Herr talman! Vi kristdemokrater anser att det arbete som samarbetsprojektet
            Genderforce har utfört när det gällt att säkra och öka kvinnors
            deltagande samt att öka kunskapen i genusfrågor har varit av stor
            betydelse. Det har tidigare talare också uttryckt. Vikten av att
            det finns kvinnor i all verksamhet som Försvarsmakten ansvarar
            för borde vara en prioritet.
          </note>
          <note>
            Herr talman! För oss kristdemokrater är Hemvärnet viktigt. Det
            har jag saknat hos tidigare talare. Det finns också ett litet
            avsnitt i betänkandet om det.
          </note>
          <note>
            Hemvärnet bygger på frivillighet och deltar i att trygga Sveriges
            säkerhet viktiga frågor för Sverige och för Kristdemokraterna.
            Hemvärnets viktigaste uppgifter är att bevaka, skydda och ytövervaka
            samt stödja det civila samhället. Alla hemvärnsförband utbildas
            därför för att kunna lösa de uppgifterna. Utöver dessa kommer
            ett antal tilläggsförmågor som bara vissa förband behöver.
          </note>
          <note>
            Med vårt insatsförsvar i huvudsak inriktat på insatser utomlands
            är det nödvändigt att hemmafronten har välutbildade och modernt
            utrustade hemvärnsförband, anser vi. De är en snabb och nödvändig
            tillgång vid kriser och samhällsstörningar i fredstid. Denna kostnadseffektiva
            organisation borde utvecklas och få ytterligare uppgifter.
          </note>
          <note>
            Herr talman! Vi konstaterar att ersättning utgår enligt det så
            kallade deltidsbrandmannaavtalet då hemvärnsmän genomför insatser
            till stöd för det civila samhället. Vid kortare utbildnings- och
            övningsverksamhet utgår dagersättning som för värnpliktiga. Vid
            längre utbildningar och övningar betalas en ersättning som är
            90 procent av den sjukpenninggrundande inkomsten.
          </note>
          <note>
            Rikshemvärnschefen har under november 2007 gjort en fyllig föredragning
            för utskottet om läget inom hemvärnet. När det gäller personalförsörjningen
            betonade han särskilt vikten av en god kvalitet på övningsverksamheten.
            Han underströk också betydelsen av tre månaders direktutbildning
            i glesbygd i de områden där det finns för få uttagna värnpliktiga.
            Detta har gett mycket god utdelning, och det borde Försvarsmakten
            gå vidare med.
          </note>
          <note>
            Avslutningsvis, herr talman, välkomnar Kristdemokraterna den
            nyligen tillsatta utredningen om frivillig försvarsverksamhet
            som har till uppgift att se över förmånssystemet för hemvärns-
            och frivilligpersonal. Vi utgår ifrån att resultatet blir positivt
            för alla parter. Vi utgår även från att den inriktningsproposition
            som kommer till hösten har klara inslag av det som jag har tagit
            upp här.
          </note>
          <note>
            Med det, herr talman, vill jag yrka bifall till förslagen i betänkandet.
          </note>
          <note type="speaker">
            Anf. 213 GUNILLA WAHLÉN (v):
          </note>
          <note>
            Herr talman! Vänsterpartiet anser liksom övriga partier här att
            frågor som rör jämställdhet, mångfald och diskriminering inom
            försvaret är mycket viktiga. Det handlar såväl om värnpliktiga
            som om anställda. Man kan konstatera att utvecklingen går åt rätt
            håll men med små myrsteg.
          </note>
          <note>
            Försvarsutskottet anser att det är mycket viktigt att regeringen
            och dess myndigheter fortsätter att driva arbetet med att främja
            jämställdhet och mångfald samt att åtgärder vidtas mot diskriminering
            på grund av etnisk eller religiös tillhörighet och sexuell läggning.
            Det ska självklart gälla alla myndigheter såsom Räddningsverket,
            Kustbevakningen, Krisberedskapsmyndigheten, Försvarsmakten och
            Hemvärnet.
          </note>
          <note>
            Vänsterpartiet delar även utskottets mening och ställer sig,
            liksom vid många tillfällen tidigare, bakom FN:s resolution 1325.
          </note>
          <note>
            Jag vill dock ytterligare utveckla de resonemang som utskottet
            för. Jag anser att en ökad andel kvinnor i till exempel fredsfrämjande
            insatser är ett mål i sig. För att Sverige ska kunna uppfylla
            sina åtaganden i resolution 1325 om att öka andelen kvinnor i
            fredsfrämjande insatser måste handlingsplanen sätta som mål att
            minst 40 procent av personalen i fredsfrämjande insatser ska vara
            kvinnor.
          </note>
          <note>
            Sverige ska enligt handlingsplanen för genomförandet av FN-resolutionen
            verka för att integrera ett 1325-perspektiv i utvecklingen och
            användningen av den nordiska snabbinsatsstyrkan. Sverige ska också
            verka för att 1325-perspektivet integreras i alla EU:s snabbinsatser.
          </note>
          <note>
            Vi kan nu krasst konstatera att regeringen misslyckats kapitalt
            med att nå en rimlig fördelning mellan kvinnor och män i den nordiska
            stridsgruppen och i den styrka som just nu verkar i Tchad. I exempelvis
            den nordiska stridsstyrkan finns inte ens 4 procent kvinnor. Det
            är således 96 procent män, trots att man under förra sommaren
            hade en unik möjlighet att sätta upp en styrka från grunden.
          </note>
          <note>
            Jag menar att det inte längre räcker med skrivningar om att verka
            för 1325-perspektivet om vi ska nå resultat. Det måste finnas
            mer konkreta åtgärder. Värnplikten måste vara könsneutral. Kvinnor
            och män ska kunna antas på samma villkor. Det är i dagsläget i
            huvudsak genom värnplikten som rekryteringen till Försvarsmakten
            sker. Därför är det särskilt viktigt att minst 40 procent av dem
            som antas redan nu är kvinnor, särskilt med tanke på att vi vill
            få fler kvinnliga officerare och chefer i försvaret i framtiden.
            I en plan över hur många man ska bli sedan går det inte att sätta
            som mål att 40 procent officerare ska finnas nu. Men på tio års
            sikt kan jag tänka mig det.
          </note>
          <note>
            Jag är övertygad om att kvinnliga värnpliktiga och blivande officerare
            känner sig mer välkomna inom Försvarsmakten om de möts av fler
            kvinnliga chefer och möter fler tjejkolleger i värnplikten.
          </note>
          <note>
            Menar vi allvar med att fler kvinnor ska söka en militär bana
            måste vi sätta upp mätbara mål för det. En väg är att kräva att
            minst 40 procent av de anställda ska vara kvinnor. De ska även
            ha samma löneutveckling och karriärmöjligheter som männen.
          </note>
          <note>
            Herr talman! Eftersom vi ställer upp för värden om icke-diskriminering
            är det angeläget att den svenska försvarsmakten kan bidra till
            att HBT-frågor uppmärksammas i alla relevanta sammanhang på det
            internationella planet. Ingen som är deltagande i en svensk internationell
            insats ska diskrimineras på grund av sexuell läggning. Det gäller
            självklart de människor de möter i tjänsten, såväl civila som
            militära kolleger.
          </note>
          <note>
            Min talartid är slut, jag vill bara säga att vi också ska ha
            en utbildning om barnsexhandel.
          </note>
          <note>
            Jag yrkar bifall till reservation 3.
          </note>
          <note type="speaker">
            Anf. 214 STAFFAN DANIELSSON (c) replik:
          </note>
          <note>
            Herr talman! Jag lyssnade med intresse på Gunilla Wahléns anförande.
            I de här frågorna ligger vi rätt nära varandra, i alla fall när
            det gäller inriktningen.
          </note>
          <note>
            Jag tänkte försvara regeringen lite. Gunilla Wahlén sade att
            regeringen hade misslyckats med att få andelen kvinnor i nordiska
            stridsgruppen på en rimlig nivå. Rätt ska vara rätt; det är inte
            regeringen som sätter upp den nordiska stridsgruppen. Det uppdraget
            har Försvarsmakten. Jag tror att Försvarsmakten verkligen gör
            så gott man kan för att rekrytera även kvinnor. Men man får utgå
            från dem som ansöker och de som är tillgängliga. Då blir det de
            nivåer som man ligger på nu.
          </note>
          <note>
            Regeringen har säkert varit positiv till att det skulle ha varit
            fler, men man måste gå på lämplighet, vilka som är utbildade och
            vilka som är tillgängliga. Det här är ett arbete på sikt. Gunilla
            Wahlén sade tio år till 40-procentsmålet. Min tro är att även
            det är en mycket ambitiös målsättning. Men det får vi se.
          </note>
          <note>
            Det viktiga är att vi är överens om inriktningen, att det är
            för få kvinnor i försvaret i dag i Sverige och i de internationella
            insatserna. Det är en rad åtgärder på gång för att öka den rekryteringen.
            Det kanske inte är riktigt rättvist att skylla regeringen för
            att den nordiska stridsgruppen domineras av män.
          </note>
          <note type="speaker">
            Anf. 215 GUNILLA WAHLÉN (v) replik:
          </note>
          <note>
            Herr talman! Vi är överens mellan alla partier i utskottet om
            hur viktiga de här frågorna är. Vi hade en diskussion i dag i
            utskottet som gällde den utvärdering som utskottet har beställt.
            Jag tog upp frågan om hur det ser ut på kvinnofronten. Någon sade
            att vi bara kan ta upp de frågor som har mätbara mål. Det är det
            som brister när vi säger att vi ska ha fler kvinnor i försvaret.
            Då måste vi tala om hur det ska mätas och vad fler är.
          </note>
          <note>
            Huvudsaken är att ett mål sätts. Vänsterpartiet har valt 40 procent.
            Det går att sätta 40 procent om 20 år eller 20 procent om fem
            år. Det går att sätta stegvisa procentsatser. Men det måste finnas
            något att mäta för att se om man har lyckats eller misslyckats.
          </note>
          <note>
            I mitt anförande sade jag att man har kapitalt misslyckats med
            att få med tillräckligt många kvinnor i NBG. Men det finns inget
            mål att mäta mot. Min bedömning är att alla måste tycka att 3
            procent är för få. Sedan är frågan om Försvarsmakten eller regeringen
            har ansvaret.
          </note>
          <note>
            Jag vill peka på annonseringen inför antagandet av människor
            till den nordiska stridsstyrkan. Bilderna var på grabbar i solglasögon
            med gevär som stod och vaktade. De tilltalade inte och uppmanade
            inte kvinnor att söka. Det går att göra andra bilder där kvinnliga
            militärer finns ute bland civilbefolkningen. Det är också en uppgift.
            Det är inte bara fråga om stridande styrkor, utan det finns många
            vardagliga och viktiga uppgifter att hantera. De kan annonseras
            ut.
          </note>
          <note type="speaker">
            Anf. 216 STAFFAN DANIELSSON (c) replik:
          </note>
          <note>
            Herr talman! Det var ett utmärkt förslag. Jag förstår att Gunilla
            Wahléns kritik riktar sig mot Försvarsmakten, som inte har lyckats.
          </note>
          <note>
            Det är tufft med pengar i försvaret, och det har ofta varit så.
            Men vi har en duktig försvarsmakt som har gjort stora omställningar
            med ett tufft beting under många år. Jag tror säkert att man verkligen
            försöker rekrytera så att andelen kvinnor ska öka. Man kan säkert
            göra bättre annonser i enskilda fall. Jag hoppas att man lyssnar
            och tar till sig. Men ambitionen är god och man gör ett bra jobb.
            Det var egentligen det som var min poäng.
          </note>
          <note>
            Jag gläder mig åt det som Gunilla Wahlén säger, nämligen att
            vi är överens i försvarsutskottet och i riksdagen om vikten av
            män och kvinnor i försvaret. Försvaret ska vara könsneutralt,
            och vi ska öka andelen kvinnor.
          </note>
          <note type="speaker">
            Anf. 217 GUNILLA WAHLÉN (v) replik:
          </note>
          <note>
            Herr talman! Det är vår gemensamma ambition. Jag vet att Försvarsmakten
            också seriöst och ambitiöst arbetar med frågorna. Vi har genderansvariga
            både hemma och utomlands. De försöker verkligen få ut frågorna
            i hela organisationen.
          </note>
          <note>
            Vi vet också att regeringen har avsatt 12 miljoner till Pliktverket
            för att stimulera fler kvinnor att söka. Nu kan det kanske behövas
            mer än 12 miljoner, men jag vet att ambitionen och viljan finns.
            Det är viktigt att vi politiker driver på. När genderansvariga
            kom till utskottet tyckte jag att de låg långt före oss politiker
            i dessa frågor. Vi i Försvarsberedningen måste verkligen ta in
            dessa frågor. I samband med att vi lägger fram vårt förslag i
            Försvarsberedningen måste vi politiker visa att dessa frågor måste
            ut i organisationen. De måste finnas med i alla led. Det måste
            finnas stöd uppifrån och ned och nedifrån och upp.
          </note>
          <note>
            Överläggningen var härmed avslutad.
          </note>
          <note>
            14 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för denna
            proposition skulle förlängas till onsdagen den 26 mars .
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 mars
          </note>
          <note>
            Sven-Erik Österberg
          </note>
          <note>
            Per Bolund
          </note>
          <note>
            Alf Eriksson
          </note>
          <note>
            Siv Holma
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 11 mars.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 mars
          </note>
          <note>
            Gunilla Carlsson
          </note>
          <note>
            LiseLotte Olsson
          </note>
          <note>
            Raimo Pärssinen
          </note>
          <note>
            Raimo Pärssinen
          </note>
          <note>
            Raimo Pärssinen
          </note>
          <note>
            Lars-Ivar Ericson
          </note>
          <note>
            Karin Åström
          </note>
          <note>
            Patrik Forslund
          </note>
          <note>
            Peter Hultqvist
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 11 mars.
          </note>
          <note>
            17 § Kammaren åtskildes kl. 20.14.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
