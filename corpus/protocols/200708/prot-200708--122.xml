<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--122</head>
          <docDate when="2008-06-04 00:00:00">2008-06-04 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:122
          </note>
          <note>
            Onsdagen den 4 juni
          </note>
          <note>
            Kl. 09:00 - 22:34
          </note>
          <note>
            1 § Val av ordförande i Statsrådsarvodesnämnden
          </note>
          <note>
            Från konstitutionsutskottet hade inkommit följande skrivelse:
          </note>
          <note>
            Gunnar Grenfors har anhållit om att bli entledigad från uppdraget
            att vara ledamot och ordförande i Statsrådsarvodesnämnden.
          </note>
          <note>
            Statsrådsarvodesnämnden består enligt 8 kap. 4 § riksdagsordningen
            av ordförande och två andra ledamöter. De väljs var för sig av
            riksdagen efter varje ordinarie val till riksdagen för tiden intill
            dess nytt val till nämnden har ägt rum. Suppleanter skall inte
            utses. Val av ledamöterna bereds av konstitutionsutskottet (tilläggsbestämmelse
            8.4.1).
          </note>
          <note>
            Konstitutionsutskottet föreslår enhälligt att riksdagen för tiden
            till dess nytt val har ägt rum till ordförande i Statsrådsarvodesnämnden
            väljer f.d. kanslichefen Ove Nilsson.
          </note>
          <note>
            Berit Andnor
          </note>
          <note>
            Kammaren biföll konstitutionsutskottets förslag och utsåg därmed
            för tiden till dess nytt val ägt rum till
          </note>
          <note>
            ordförande i Statsrådsarvodesnämnden
          </note>
          <note>
            2 § Anmälan om inkomna uppteckningar från EU-nämndssammanträde
          </note>
          <note>
            Andre vice talmannen anmälde att uppteckningar från EU-nämndens
            sammanträde fredagen den 16 maj inkommit.
          </note>
          <note>
            3 § Förnyad bordläggning
          </note>
          <note>
            Föredrogs och bordlades åter
          </note>
          <note>
            4 § Sveriges antagande av rambeslut om en europeisk bevisinhämtningsorder
          </note>
          <note>
            Föredrogs
          </note>
          <note type="speaker">
            Anf. 1 ALICE ÅSTRÖM (v):
          </note>
          <note>
            Fru talman! När vi i dag debatterar justitieutskottets betänkande
            Sveriges antagande av rambeslut om en europeisk bevisinhämtningsorder
            skulle det kunna vara en debatt där vi alla är överens om att
            detta är ett viktigt instrument när det gäller att bekämpa grov
            organiserad brottslighet som är gränsöverskridande.
          </note>
          <note>
            Men, fru talman, precis som tidigare rambeslut från EU är detta
            ett väldigt övergripande rambeslut. Vi saknar en följdlagstiftning
            och förtydliganden. I dagsläget vet vi inte exakt hur lagstiftningen
            ska utformas. Vi vet heller inte hur den som blir utsatt för förfarandet
            eventuellt ska kunna överklaga ett sådant beslut, vilket är en
            väldigt viktig rättssäkerhetsgrund.
          </note>
          <note>
            Majoriteten säger i vanlig ordning att kampen mot den organiserade
            brottsligheten är en av våra viktigaste frågor. Det är viktigt
            att alla länder i EU agerar samfällt och med liknande regler.
            Man framför också att Sverige som land inte kan fördröja ett antagande
            av rambeslut med att ta sig tid att utforma den svenska följdlagstiftningen.
          </note>
          <note>
            Fru talman! Jag har en fråga till majoriteten. Om kampen mot
            den organiserade brottsligheten är så viktig och prioriterad,
            varför kan man då inte ta sig tid att göra ett gediget lagstiftningsarbete
            så att Sveriges riksdag exakt vet vad det är man fattar beslut
            om? Om frågan är så viktig och prioriterad borde det även vara
            en prioriterad uppgift för Justitiedepartementet att i samband
            med att man lämnar över ett förslag till Sveriges riksdag om antagandet
            av ett rambeslut också ha tagit fram en följdlagstiftning så att
            vi ledamöter av Sveriges riksdag vet vad vi fattar beslut om.
          </note>
          <note>
            I diskussionen om att Sverige inte kan vara ett land som fördröjer
            kampen mot den organiserade brottsligheten skulle jag vilja uppmana
            alla ledamöter i justitieutskottet att gå in och titta på statistiken
            från EU över hur olika länder har antagit rambeslut, hur lång
            tid det tar innan man antar rambeslut och hur man agerar i de
            olika parlamenten. Då ser man att det inte någon gång är så att
            Sverige fördröjer någon process tvärtom. Sverige är det land som
            i stort sett alltid snabbast har antagit rambeslut. När det gäller
            annan lagstiftning brukar vi i Sverige tycka att det är viktigt
            med de tre grundprinciperna förutsägbarhet, tydlighet och rättssäkerhet.
            Vi borde ta lite mer tid på oss och använda dessa principer även
            när det gäller rambeslut.
          </note>
          <note>
            Därför yrkar vi avslag på propositionen i punkt 1. Jag gör det
            inte med någon glädje, för jag inser också att detta är ett instrument
            som vore bra att använda. Men om man fattar det här beslutet och
            det har även en del remissinstanser, till exempel Advokatsamfundet,
            påpekat vet vi i dagsläget inte hur den enskilde ska kunna hävda
            sin rätt. Det är också en åtgärd som gäller all brottslighet,
            inte bara den grova brottsligheten.
          </note>
          <note>
            Bevisinhämtningen omfattar föremål, handlingar och uppgifter,
            men det är egentligen ganska oklart vad det egentligen kan innehålla.
            I propositionen har man gjort ett försök att räkna upp och förklara
            vad det skulle kunna vara, men det finns inte tydligt upptaget
            i lagstiftningen.
          </note>
          <note>
            Fru talman! Jag skulle egentligen vilja peka på vad utskottet
            säger i sitt ställningstagande: I rambeslutet definieras inte
            vad som avses med föremål, handlingar eller uppgifter, utan detta
            får avgöras av respektive medlemsland. Utskottet anser i likhet
            med regeringen att begreppet föremål och handlingar är enkelt
            att avgränsa.
          </note>
          <note>
            Men om det vore enkelt att avgränsa vore det ganska enkelt att
            också tydligt ha det i en lagstiftning, anser vi. Att man säger
            att begreppet uppgifter främst torde ta sikte på sådana uppgifter
            som finns i handlingar på föremål är inte vad jag kallar en rättssäker,
            tydlig och avgränsad lagstiftning. Det främst torde ta sikte på
            var är förutsägbarheten, och var är tydligheten?
          </note>
          <note>
            Dessutom finns det ytterligare ett problem. Det gäller frågan
            om en aktuell vägransgrund i artikel 13.1f, att den bör tillämpas
            i förhållande till bevisinhämtningsordern och att detta noga bör
            övervägas i det lagstiftningsarbete som behövs för att genomföra
            rambeslutet. Men, säger man, eftersom en förklaring om att tillämpa
            vägransgrunden bara kan avges i samband med antagandet av rambeslutet
            bör Sverige avge en sådan förklaring.
          </note>
          <note>
            Fru talman! Detta handlar också om tydligheten och förutsägbarheten.
            När vi fortfarande inte tydligt vet vad lagstiftningen kommer
            att innehålla blir det också otydligt vad Sverige egentligen avser
            med vägransgrunden, även om vi tycker att det är positivt att
            Sverige avser att avge en sådan förklaring i samband med att vi
            har antagit rambeslutet.
          </note>
          <note>
            Om majoriteten här i kammaren anser att detta är en viktig kamp
            och att detta är ett prioriterat arbete skulle jag önska att man
            prioriterade att ta fram en klar och tydlig lagstiftning i samband
            med detta. En prioriterad fråga borde kunna få en bättre handläggning
            än vad dessa frågor nu får i Sveriges riksdag.
          </note>
          <note>
            Med detta yrkar jag återigen bifall till vår reservation och
            avslag på propositionen.
          </note>
          <note>
            I detta anförande instämde Lena Olsson (v).
          </note>
          <note type="speaker">
            Anf. 2 MEHMET KAPLAN (mp):
          </note>
          <note>
            Fru talman! Det här är en av de frågor där vi skiljer oss från
            majoriteten och där vi i mångt och mycket har mycket mer gemensamt
            med en del av oppositionen. Därför skulle jag vilja instämma i
            allt väsentligt i det Alice Åström har sagt och i synnerhet lyfta
            upp frågan om de rättsgarantier som vi normalt brukar hävda är
            viktiga när det gäller den här typen av lagstiftning och implementering
            av rambeslut.
          </note>
          <note>
            Det finns heller inget undantag för den typ av brottslighet som
            inte kan karakteriseras som allvarlig. Det är också en princip
            som brukar vara viktig för denna kammares ledamöter, nämligen
            att man skiljer på dem som begår allvarliga brott och dem som
            begår brott som förvisso är brott men som till sin omfattning
            och skada kan betecknas som mindre allvarliga.
          </note>
          <note>
            Med detta instämmer jag också i föregående talares reservation
            och yrkar bifall till den och avslag på propositionen.
          </note>
          <note type="speaker">
            Anf. 3 MARYAM YAZDANFAR (s):
          </note>
          <note>
            Fru talman! Jag vill börja med att yrka bifall till förslaget
            i betänkandet. Vi socialdemokrater har i stort ingenting att invända
            mot det här rambeslutet utan tycker tvärtom att det är viktigt
            eftersom det syftar till att förbättra samarbetet mellan brottsbekämpande
            myndigheter i EU:s medlemsstater, i det här fallet när det handlar
            om att samla in bevismaterial i andra medlemsländer.
          </note>
          <note>
            Självklart vore det bra att ha alla fakta, all följdlagstiftning
            och alla förslag på bordet när man tar diskussionen om rambeslutet
            i riksdagen. Av erfarenhet från partikolleger vet jag att den
            socialdemokratiska regeringen hade precis samma problem med att
            den europeiska gången och gången i EU inte harmoniserar med den
            lagstiftningsprocess vi har i Sverige. Till en del tror jag att
            vi måste ta bredare grepp, speciellt nu när beslutsprocessen inom
            EU, speciellt på rättsområdet, förändras i och med Lissabonfördraget.
          </note>
          <note>
            Men när det gäller det här enskilda beslutet tror jag att det
            kommer att bidra till att hjälpa de polisiära myndigheter i Europa
            som bör samarbeta för att lösa brott, så jag vill yrka bifall
            till förslaget i betänkandet.
          </note>
          <note type="speaker">
            Anf. 4 INGE GARSTEDT (m):
          </note>
          <note>
            Fru talman! Inledningsvis vill jag yrka bifall till utskottets
            förslag samt avslag på de framställda yrkandena från v och mp.
          </note>
          <note>
            En effektiv brottsbekämpning förutsätter en fungerande rättskedja
            med duktiga, kompetenta, väl fungerande poliser, åklagare och
            domare. Det är också därför som vi från alliansregeringens sida
            har satsat mycket kraftigt på rättsväsendet. Men en effektiv brottsbekämpning
            förutsätter också bra verktyg i samarbete med andra stater, och
            det tycks vi ju vara relativt överens om, även om det finns vissa
            nyansskillnader.
          </note>
          <note>
            Det här rambeslutet om en europeisk bevishämtningsorder, som
            riksdagen ska ta i dag, är ett led i den positiva, framåtsyftande
            utvecklingen av det straffrättsliga samarbetet och brottsbekämpande
            arbetet inom EU. Den första rättsakten som togs på det här området
            om samarbete som bygger på ömsesidigt erkännande var den europeiska
            arresteringsordern, och den följdes sedan av ett antal andra rambeslut,
            bland annat om böter, förverkande samt frysning av egendom och
            bevismaterial.
          </note>
          <note>
            Det pågår inom EU ett omfattande arbete med att förbättra just
            det straffrättsliga områdets samarbete. Målsättningen är att man
            ska kunna erkänna straffrättsliga beslut. Här är bevishämtning
            viktig, inte minst för att bekämpa den allvarliga gränsöverskridande
            brottsligheten. Det tycks vi också i stort sett vara ganska överens
            om, men det gäller ju även andra typer av brottslighet.
          </note>
          <note>
            I dag är det väldigt många gånger komplicerat och svårt att få
            fram bevismaterial från andra länder. Med det här rambeslutet,
            som sedan kommer att följas av en lagstiftning som Sveriges riksdag
            kommer att ta ställning till underlättas det här arbetet.
          </note>
          <note type="speaker">
            Anf. 5 ALICE ÅSTRÖM (v) replik:
          </note>
          <note>
            Fru talman! Jag har egentligen bara en fråga till Inge Garstedt,
            och jag ställer den utifrån en interpellationsdebatt som jag hade
            i måndags morse med utrikesministern, som är partikollega till
            Inge Garstedt. Vi debatterade rättssäkerheten i terrorismbekämpning
            och terroristlistor. Utrikesministern betonade tydligt att är
            det någonting som Sverige lyfter fram i både FN-sammanhang och
            EU-sammanhang är det just att bygga rättssäkra system, rättssäkra
            för individen, för individens möjlighet att överklaga och att
            förutse beslutet och så vidare. Han betonade också att det här
            var en viktig princip för den svenska regeringen.
          </note>
          <note>
            Min fråga blir då: Varför gäller inte samma princip, Inge Garstedt,
            i justitieutskottet när det gäller att fatta beslut och ha en
            lagstiftning på plats där vi har de rättssäkerhetsgarantierna,
            där det tydligt framgår hur man kan få ett beslut prövat och hur
            man överklagar? Varför är man beredd att här i Sveriges riksdag
            fatta beslut utan att vi egentligen har alla bitar på plats? Vi
            säger internationellt att det är väldigt viktigt att lagstiftningen
            utformas så att den enskilde individens rättssäkerhet och garantier
            alltid finns tydligt på plats.
          </note>
          <note type="speaker">
            Anf. 6 INGE GARSTEDT (m) replik:
          </note>
          <note>
            Fru talman! Den enskildas rättssäkerhet och den enskildas möjlighet
            att överklaga och veta vad som gäller är A och O inom svenskt
            rättsväsende. Det är också därför man i propositionen klart tydliggör
            att det nu blir ett godkännande av rambeslutet, och sedan kommer
            en lagstiftning. Det är självklart.
          </note>
          <note type="speaker">
            Anf. 7 ALICE ÅSTRÖM (v) replik:
          </note>
          <note>
            Fru talman! Jag förstår fortfarande inte det resonemanget. Här
            i Sveriges riksdag behöver riksdagsledamöterna inte ha någon följdlagstiftning
            eller tydlig lagstiftning där vi ser exakt vad vi beslutar, hur
            det är utformat och så vidare, utan här i Sveriges riksdag kan
            ledamöterna säga: Ja, nu fattar vi beslutet att vi ska genomföra
            det här, men exakt hur det ska genomföras tar vi i ett senare
            skede.
          </note>
          <note>
            Jag förstår inte den debatten och de principerna, när man nu
            också framhärdar så tydligt från majoriteten att det här är ett
            väldigt viktigt och prioriterat område.
          </note>
          <note>
            Slutligen blir min fråga: Vad skulle det innebära i EU-processen
            om Sverige skulle säga att det nu kommer att ta lite längre tid
            eftersom vi också måste ta fram följdlagstiftningen innan vi kan
            presentera och fatta beslut om det här i Sveriges riksdag? Och
            har Inge Garstedt sett hur vi ligger till i förhållande till andra
            länder när det gäller att anta rambeslut väldigt snabbt? På den
            tiden som alla andra eller i alla fall många länder kommer att
            ta på sig att fatta beslut om rambeslutet skulle den svenska regeringen
            också ha hunnit få fram en följdlagstiftning så att vi hade kunnat
            fatta beslut om den. Varför denna brådska?
          </note>
          <note type="speaker">
            Anf. 8 INGE GARSTEDT (m) replik:
          </note>
          <note>
            Fru talman! Många av de beslut som vi fattar inom EU och som
            sedan ska fattas av de nationella parlamenten sker i två steg.
            Man fattar principbeslut eller rambeslut i parlamentet. Därefter
            följer den nationella lagstiftningen. Det är ingenting som, vad
            jag förstår, skiljer detta fall från många andra beslut som tidigare
            fattats av denna riksdag.
          </note>
          <note type="speaker">
            Anf. 9 MILDRED THULIN (c):
          </note>
          <note>
            Fru talman! Centerpartiet är positivt till straffrättsligt samarbete
            inom EU. Vikten av att på ett effektivare sätt kunna samarbeta
            över gränserna samt bistå varandra i detta ärende är ofta en förutsättning
            för att brott ska kunna klaras upp.
          </note>
          <note>
            EU är och förblir ett alltmer öppet område. Det ömsesidiga beroendet
            ökar, men det möjliggör också ökad fri rörlighet. Baksidan av
            ett öppet EU med fri rörlighet är att det kan missbrukas av kriminella.
            Som boende i Skåne med Öresundsbron och hamnarna till kontinenten
            runt knuten och en utveckling av brottsligheten, som inte stannar
            vid gränserna, ser jag en stor potential i och känner tillfredsställelse
            med det förslag vi i dag har att ta ställning till.
          </note>
          <note>
            Att bekämpa kriminalitet är således i högsta grad en fråga för
            internationellt samarbete. Det har vi ett gemensamt ansvar för
            att lösa. Genom våra alltmer internationella kontakter och den
            internationella brottsutvecklingen uppstår också behov av att
            söka internationell hjälp vid utredning av brott. Ofta finns i
            en medlemsstat bevis för ett brott som begåtts i en annan medlemsstat.
            Svenska åklagare och domstolar har allt oftare behov av internationell
            hjälp i sina brottsutredningar. Personer, varor, tjänster och
            kapital förflyttar sig allt snabbare, lättare och oftare, särskilt
            inom och mellan europeiska stater.
          </note>
          <note>
            Fru talman! Det beslut vi i dag har att ta ställning till syftar
            till att förbättra samarbetet mellan EU:s medlemsstater när det
            gäller att hämta in bevis som finns i annan medlemsstat. Flera
            av åtgärderna i rambeslutet är sådana som staterna redan i dag
            bistår varandra med men som framöver skulle kunna genomföras på
            ett smidigare sätt. Godkännandet av rambeslutet ingår i EU:s övergripande
            arbete med att förbättra det straffrättsliga samarbetet. Det handlar
            om att förenkla och effektivisera samarbetet. Därför är samarbetet
            inte heller begränsat till att omfatta en viss kriminalitet.
          </note>
          <note>
            Rambeslutet bygger på principen om ömsesidigt erkännande. Det
            är därför nödvändigt att kunna begränsa utfärdandet av en bevisinhämtningsorder
            till domare, domstolar, undersökningsdomare, åklagare och vissa
            andra rättsliga myndigheter. Det är den medlemsstat som bedriver
            en förundersökning och upptäcker att det i en annan medlemsstat
            finns bevis som behövs i utredningen som avgör om denna bevisning
            ska hämtas in från den staten. En förutsättning för att en bevisinhämtningsorder
            ska få utfärdas är att den gärning den avser är straffbar i den
            utfärdande staten.
          </note>
          <note>
            Medlemsstaten som är i behov av bevisningen utfärdar då en bevisinhämtningsorder
            som skickas till den medlemsstat där bevisningen finns. Den mottagande
            staten ska erkänna och verkställa bevisinhämtningen i enlighet
            med de regler som finns i rambeslutet. Samarbetsförfarandet kring
            utfärdandet är begränsat till föremål, handlingar och uppgifter
            som redan finns antingen hos en fysisk eller juridisk person eller
            hos den verkställande myndigheten.
          </note>
          <note>
            Fru talman! I rambeslutet finns reglerat under vilka omständigheter
            den verkställande staten har möjlighet att vägra verkställighet.
            Till exempel utgör principen att ingen får dömas två gånger för
            samma sak en sådan grund. Även verkställighet som skulle skada
            väsentliga nationella intressen får vägras. En annan mycket viktig
            vägransgrund är den som rör vägran på grund av att det finns skäl
            att tro att bevisinhämtningsorder utfärdats i syfte att straffa
            en person på grund av dennes kön, ras eller etniska ursprung,
            religion, sexuella läggning, nationalitet, språk eller politiska
            uppfattning.
          </note>
          <note>
            För mig och Centerpartiet utgör rambeslutets regleringar kring
            möjligheten för berörda parter att få tillgång till effektiva
            rättsmedel mot erkännande och verkställighet av bevisinhämtningsorder
            en mycket viktig princip. Jag vill därmed, fru talman, framföra
            att rambeslutet innehåller flera regleringar som utöver att de
            syftar till ett smidigare samarbete mellan EU:s medlemsstater
            även tar hänsyn till berörda personers rättssäkerhet.
          </note>
          <note>
            Mot bakgrund av det anförda yrkar jag bifall till regeringens
            förslag att anta rambeslutet om bevisinhämtning.
          </note>
          <note>
            Anf. 10 CECILIA WIGSTRÖM i Göteborg (fp):
          </note>
          <note>
            Fru talman! Vi har i Sverige varit medlemmar av den europeiska
            unionen sedan 1994. Det har visat sig vara väldigt positivt. Det
            har öppnat möjligheterna för oss att bo och arbeta var vi vill
            i Europa. Våra företag kan sälja produkter utan tullar och problem.
            Genom det europeiska samarbetet har vi alltså fått stor frihet;
            vi kan röra oss fritt i Europa. Det är mycket glädjande att en
            opinionsundersökning nyligen visade att svenskarnas inställning
            till EU-samarbetet numera är klart positiv. En betydligt större
            grupp människor är nu positiv till EU-samarbetet.
          </note>
          <note>
            Det positiva med EU-samarbetet, fru talman, har förstås också
            följts av negativa effekter. De öppna gränserna har inte bara
            inneburit en möjlighet för mig att fritt förflytta mig inom Europa
            utan även kriminella människor kan utnyttja den fria rörligheten,
            utnyttja de borttagna gränserna. Vi i Folkpartiet vill att EU-samarbetet
            ska ta tag i de problem som följer av det öppna samarbetet. Rättssamarbetet
            inom EU är därför mycket viktigt.
          </note>
          <note>
            Den organiserade brottsligheten, som nämnts av tidigare talare,
            breder ut sig i Sverige och är i mångt och mycket europeisk och
            internationell. Men det handlar också om annan typ av brottslighet
            där EU-samarbetet kan vara viktigt för att vi ska kunna komma
            åt den. Då tänker jag till exempel på det tragiska Arbogafallet
            som nyligen inträffade och där en mamma och två små barn blev
            överfallna i sitt hem. Barnen blev mördade, och mamman låg länge
            skadad och helt onåbar på sjukhus.
          </note>
          <note>
            Den svenska polisen har en misstänkt person, någon som de befarar
            har utfört det fruktansvärda dådet. Det gäller en kvinna från
            Tyskland. Hon hade lämnat Sverige och befann sig i Tyskland. Tack
            vare den europeiska arresteringsordern, som vi beslutat om tidigare,
            kunde svensk polis få kvinnan häktad i Sverige, ja, men också
            utlämnad från Tyskland. Hon befinner sig alltså numera i Sverige
            och kan förhöras av den svenska polisen. Det är mycket positivt.
          </note>
          <note>
            Vi kunde tänka oss att den svenska polisen i just Arbogafallet
            skulle vilja gå in i kvinnans dator, den dator hon haft i Tyskland
            och från vilken hon kanske skickat e-post, för att se om hon efter
            det att hon återvände från Sverige till Tyskland i korrespondens
            med några vänner, möjligtvis i något mejl, kanske skrivit vad
            hon gjorde i Sverige. Kanske har hon till och med i något förtroligt
            mejl till en väninna medgivit att hon utfört dådet.
          </note>
          <note>
            Jag vet inte. Detta är hypoteser. Det jag vill poängtera, fru
            talman, är att den bevisinhämtningsorder som vi nu diskuterar
            är viktig. Det är viktigt att vi nu kan ge möjligheter för svensk
            polis att inte bara få en misstänkt utlämnad till Sverige utan
            också hämta in bevismaterial som kan finnas i ett annat EU-medlemsland.
          </note>
          <note type="speaker">
            Anf. 11 ANDRE VICE TALMANNEN:
          </note>
          <note>
            Jag vill påminna om att vi inte kan göra insinuationer om odömda
            personer. Därför vill jag be Cecilia Wigström att hålla sig utanför
            bedömningar som polis och andra ska göra.
          </note>
          <note>
            Anf. 12 CECILIA WIGSTRÖM i Göteborg (fp):
          </note>
          <note>
            Fru talman! Okej, jag ska ta till mig det. Vi kan ta ett helt
            annat hypotetiskt fall i stället. Jag försökte bara vara pedagogisk
            och framföra vad bevisinhämtningsordern kan innebära. Jag hoppas
            att det står klart för alla som lyssnar på debatten att jag verkligen
            hypotetiserade. Jag vet inte alls vad polisen gör för bedömningar
            i det fallet, exakt hur de jobbar. Det var hypotetiskt menat,
            alltså att de kan tänkas behöva hämta in bevis från Tyskland,
            antingen i detta eller i andra fall.
          </note>
          <note>
            Fru talman! Det viktiga är att vi nu går ett steg vidare i det
            europeiska rättssamarbetet i Europa. Det är för att komma åt de
            kriminella som utnyttjar våra öppna gränser. Bevisinhämtningsordern
            behövs verkligen. Från Folkpartiets sida yrkar vi bifall till
            detta förslag.
          </note>
          <note type="speaker">
            Anf. 13 OTTO VON ARNOLD (kd):
          </note>
          <note>
            Fru talman! I dag ska vi besluta om ett rambeslut om en europeisk
            bevisinhämtningsorder. Det pågår som tidigare sagts här i dag
            ett omfattande samarbete inom kriminalvården i Europa. Det är
            en nödvändighet och en konsekvens av den öppenhet vi har.
          </note>
          <note>
            Vi behöver ha en effektivitet mellan våra länder. Därför är rambeslutet
            ett bra instrument. Det ger inte någon detaljerad lagstiftning.
            Det lämnar man åt respektive land. Men det ger ett syfte och visar
            på det resultat man vill uppnå med rambeslutet.
          </note>
          <note>
            I dag har vi redan ett samarbete med rättslig hjälp inom brottmål.
            Det finns i dag en materiell möjlighet att precis åstadkomma det
            som vi ska lagstifta om. Men det är ett tidskrävande system och
            omständligt. Det kräver en domstolsprövning i varje land av huruvida
            beslutet är rätt och så vidare.
          </note>
          <note>
            Därför är principen om ömsesidigt erkännande så viktig för att
            öka effektiviteten. Det är en förenkling och ett standardiserat
            system, och det blir betydligt snabbare. Det är precis som med
            den ömsesidiga europeiska arresteringsordern som har nämnts här
            tidigare i dag. Det är ett bra instrument som används med framgång
            och prisas av våra myndigheter här. Man förväntar sig också att
            det blir en ekonomisk vinning för den svenska staten att genomföra
            det här systemet.
          </note>
          <note>
            Jag vill också påpeka att vi inte talar om materiell lagstiftning
            utan om former. Det är formen som är det viktiga och att det ömsesidiga
            erkännandet mellan staterna accepteras. Det ger grunderna för
            att man sedan kan tillämpa den nationella lagstiftningen. Det
            är väldigt viktigt att se de två skillnaderna.
          </note>
          <note>
            Givetvis finns i dag en lagstiftning som kommer att användas
            parallellt. Det är det som man eventuellt kan vara lite tveksam
            till. Men när vi väl har infört den europeiska bevisinhämtningsordern
            får vi ett heltäckande system som blir effektivt.
          </note>
          <note>
            Tittar vi på vad remissinstanserna har sagt är de flesta väldigt
            positiva till det hela. Advokatsamfundet har uttalat sig men dock
            inte om propositionen utan om en departementsskrivelse som inte
            är så fyllig som den eminenta propositionen.
          </note>
          <note>
            Den kritik som har framförts mot förslaget är att det ömsesidiga
            erkännandet inte skulle vara bra. Men det är en nödvändighet och
            någonting som accepterats inom EU-samarbetet. Om man inte är för
            det är man kanske emot EU. Jag vet inte. Jag vill inte dra några
            direkta slutsatser av det.
          </note>
          <note>
            När vi i dag i Sverige ska genomföra detta materiellt finns det
            redan en lagstiftning som fungerar. Den behöver ändras lite grann.
            Men den uppfyller i dag i Sverige den säkerhet som behövs för
            medborgarna. Den lagstiftningen finns men den behöver kompletteras.
            Att man från svensk sida skulle glömma bort rättsäkerhet för våra
            medborgare förvånar mig ganska mycket.
          </note>
          <note>
            Fru talman! Med dessa ord tillstyrker jag förslaget i utskottets
            betänkande och yrkar avslag på motionerna.
          </note>
          <note>
            Överläggningen var härmed avslutad.
          </note>
          <note>
            5 § Rambeslut om överförande av frihetsberövande påföljder inom
            Europeiska unionen
          </note>
          <note>
            Föredrogs
          </note>
          <note type="speaker">
            Anf. 14 MARYAM YAZDANFAR (s):
          </note>
          <note>
            Fru talman! Det här är dagens andra rambeslut. Det handlar om
            tillämpningen av principen om ömsesidigt erkännande av brottmålsdomar
            som fängelse eller andra frihetsberövande åtgärder för att kunna
            verkställa dem inom EU.
          </note>
          <note>
            I grunden tycker vi socialdemokrater att det är väldigt bra.
            Det innebär att den dömde avtjänar sitt straff där personen har
            sin hemvist. I de allra flesta fall innebär det en bättre social
            återanpassning och att det blir lättare att komma tillbaka till
            ett vanligt liv efter att man har avtjänat sitt straff. Vi har
            dock en reservation i ärendet.
          </note>
          <note>
            Genom rambeslutet blir det möjligt att inom EU överföra personer
            som efter verkställt straff ska utvisas till ett land utanför
            unionen. Migrationsverket har därför i sitt remissvar framfört
            att när det gäller dömda personer som är flyktingar eller skyddsbehövande
            i övrigt är det viktigt att Sverige försäkrar sig om att de efter
            avtjänat straff i den verkställande staten inte riskerar att sändas
            vidare till sitt ursprungsland och därmed riskera förföljelse
            eller tortyr.
          </note>
          <note>
            Vi menar att det måste finnas garantier i detta avseende och
            att regeringen bör beakta detta. Det är otroligt centralt i det
            kommande lagstiftningsarbetet när man utformar följdlagstiftningen.
            Med det yrkar jag bifall till reservation nr 1.
          </note>
          <note type="speaker">
            Anf. 15 LENA OLSSON (v):
          </note>
          <note>
            Fru talman! Jag vill börja med att säga att Vänsterpartiet står
            bakom båda sina två reservationer, men för tids vinnande yrkar
            vi bifall till reservation 1.
          </note>
          <note>
            Vänsterpartiet är också positivt till det rambeslut som riksdagen
            föreslås godkänna. I grunden är det bra för den enskilde dömdes
            återanpassning till samhället om påföljden verkställs i det land
            där han eller hon är medborgare eller annars skulle ha utvisats
            eller avvisats till.
          </note>
          <note>
            Det har emellertid under förhandlingens gång framförts både i
            justitieutskottet och i EU-nämnden att den dömdes samtycke ska
            vara avgörande för överförandet. EU-beslutet landade i att samtycke
            i de flesta fall inte ska krävas. Men även i dessa fall tycker
            vi att man ska ge den enskilde tillfälle att uttrycka sin uppfattning.
            Vi kan konstatera att vi inte är helt nöjda med resultatet. Men
            vi kan helt klart godta det.
          </note>
          <note>
            Genom rambeslutet blir det möjligt att inom EU överföra personer
            som efter påföljden ska utvisas till ett land utanför unionen.
            Migrationsverket har i sitt remissvar framfört när det gäller
            dömda personer som är flyktingar eller skyddsbehövande i övrigt
            att det är viktigt att Sverige försäkrar sig om att dessa personer
            efter avtjänat straff i den verkställande staten inte riskerar
            att sändas vidare till ett ursprungsland och därmed riskera förföljelse.
            Det är precis som den socialdemokratiska företrädaren här uttryckte
            det.
          </note>
          <note>
            Vi tycker från Vänsterpartiets sida att denna fråga bör beaktas
            särskilt i det kommande lagstiftningsarbetet. Därför har vi tillsammans
            med Socialdemokraterna och Miljöpartiet en reservation som jag
            har yrkat bifall till.
          </note>
          <note type="speaker">
            Anf. 16 MEHMET KAPLAN (mp):
          </note>
          <note>
            Fru talman! I detta betänkande om rambeslutet om överförande
            av frihetsberövande påföljder inom EU har vi två reservationer,
            en tillsammans med Vänsterpartiet och en tillsammans med Socialdemokraterna
            och Vänsterpartiet. Jag vill yrka bifall till nr 1.
          </note>
          <note>
            Det är framför allt en fråga där som jag tycker är oerhört viktig.
            Den har även både Maryam Yazdanfar och Lena Olsson tagit upp.
            Det gäller synpunkten att det borde finnas en viss form av förpliktelse.
            Den text som finns i betänkandet och som utskottsmajoriteten står
            bakom låter bra och fin. Men när vi ska lagstadga om hur vi ska
            hantera ramplanen borde det, när det gäller utlämning av personer
            som har särskilda skyddsbehov, från regeringens sida tas i beaktande
            att vi sedan tidigare vet att Sverige har utlämnat personer till
            tredjeland som så småningom har utsatts för tortyr. Det sker inte
            inom EU, men vi vet att strömmarna går via EU-länder.
          </note>
          <note>
            Trots att EU-länder, bland annat Sverige, har skrivit på konventioner
            om flyktingars rättsliga ställning och också Europakonventionen
            om skydd för de mänskliga rättigheterna och de grundläggande friheterna
            har även Sverige gjort sig skyldigt till detta. Det vet vi, och
            det har tagits upp här. Det har tagits upp i KU. För bara några
            år sedan var vi på väg att göra detsamma. Att bara hänvisa till
            att medlemsländerna har förbundit sig att inte skicka ut personer
            till risk för tortyr tycker inte jag riktigt håller. Det hade
            varit klädsamt om majoriteten tagit upp detta i texten och bett
            regeringen att beakta detta i sitt lagförslag.
          </note>
          <note>
            Med detta vill jag än en gång yrka bifall till reservation 1.
          </note>
          <note type="speaker">
            Anf. 17 KRISTER HAMMARBERGH (m):
          </note>
          <note>
            Fru talman! Det är det andra rådsbeslut som vi behandlar i riksdagen
            i följd, vilket en tidigare talare i den tidigare debatten påpekade
            är en följd av någonting som är positivt i ett gränslöst Europa,
            ett gränslöst Europa som dock innebär möjligheter även för dem
            som vill använda sig av friheten för att kränka andras friheter,
            nämligen de kriminella.
          </note>
          <note>
            Detta innebär att vi inom ramen för Europeiska unionen och med
            en väldigt stark politisk majoritet i Sveriges riksdag arbetat
            och arbetar efter en princip som innebär att vi ska kunna arbeta
            med förtroende gentemot de olika medlemsstaterna. Tekniken och
            sättet att lösa det är att arbeta med ömsesidigt erkännande av
            varandras rättssystem och naturligtvis också att synkronisera
            olika typer av regler.
          </note>
          <note>
            Det här måste när det gäller rättsväsendet omfatta hela rättskedjan.
            Det föregående betänkandet handlar om de tidiga faserna i brottsutredningen,
            bevisinhämtningen. Nu diskuterar vi frihetsberövande påföljder.
            Det handlar om slutet av rättskedjan.
          </note>
          <note>
            Det finns en bred syn i Sveriges riksdag. Faktum är att just
            detta rambeslut togs på initiativ av Sverige tillsammans med Österrike
            och Finland. Men vi hade då en annan justitieminister än den vi
            har i dag, nämligen justitieutskottets nuvarande ordförande. Han
            är i likhet med andra inte närvarande i dag vid detta arbetsplenum.
            Men detta visar trots allt enigheten kring dessa beslut.
          </note>
          <note>
            Vad är då innebörden av detta? Detta rambeslut omfattar frihetsberövande
            påföljder, inte andra påföljder. Nu finns det stora fördelar,
            vilket även andra sagt, även från oppositionen. Det är lättare
            att återanpassa sig om man får sitt straff i det land där man
            bor. Sedan är det onekligen även så att det finns andra fördelar
            för Sverige. Vi kommer nämligen sannolikt att kunna få fler anstaltsplatser
            till förfogande.
          </note>
          <note>
            Nu finns det regler sedan tidigare. Redan den 21 mars 1983 fattade
            de europeiska länderna beslut om en konvention i Europarådet om
            att kunna överföra fångar. Problemet är att det inte har fungerat.
            Det har varit frivilligt för staterna som ska ta emot, som har
            sagt nej. Men det har också varit frivilligt för den intagne.
          </note>
          <note>
            Innebörden av det här beslutet är att den dömde inte får välja
            själv och att den stat som ska ta emot inte får vägra. Man bör
            kanske påpeka att det finns en stat som har lyckats förhandla
            sig till ett femårigt undantag. Det är Polen. Men så småningom
            kommer det här att omfatta samtliga europeiska stater.
          </note>
          <note>
            Vilka gäller då detta? Man kan få den här påföljden i det land
            där man bor om man har utfört brottet i ett annat land eller om
            man är medborgare i ett annat land och utvisas i samband med en
            dom. Jag tror att det är viktigt att försöka komma ihåg det här,
            även om vi har haft viktiga inlägg från oppositionen när det gäller
            tredjeland. Detta omfattar alltså Europeiska unionen och utbyte
            mellan länder i unionen.
          </note>
          <note>
            Vilka typer av brott finns det? Det finns naturligtvis en lång
            lista på regler för olika typer av brott. En av reglerna gäller
            så kallad dubbel straffbarhet. Det måste vara ett lagbrott i båda
            länder, med undantag för en lista enligt något som heter artikel
            7. Den pekar ut de brott där det inte krävs dubbel straffbarhet.
            Den omfattar brott som till exempel utnyttjande av barn, barnpornografi,
            korruption, vapenhandel, handel med hormonpreparat, våldtäkt,
            mordbrand, svindleri, beskyddarverksamhet, utpressning, förfalskning
            och liknande. Den typen av brott ska alltid gälla. Det finns en
            mycket längre lista; jag tänker inte nämna allt.
          </note>
          <note>
            Men det finns också ett visst antal undantag som regleras genom
            artikel 9 om när en verkställande stat kan vägra göra detta. Det
            gäller exempelvis brott som är preskriberade i Sverige. Då behöver
            Sverige inte verkställa domen. Där följer vi svenska regler. Det
            får inte vara fråga om för korta tider heller. En som är dömd
            och har mindre än sex månader kvar på sin verkställighet behöver
            inte heller överföras.
          </note>
          <note>
            Utevarodomar är någonting som förhandlas ytterligare nu. Detta
            juridiska begrepp innebär att en person blir dömd i en domstol
            utan att känna till den rättegång där man själv är tilltalad.
            Det är viktigt att en utevarodom inte ska kunna avkunnas och verkställas
            i ett annat land. Där behövs naturligtvis ytterligare skydd. Men
            det regleras även i detta.
          </note>
          <note>
            Det är inte så att Sverige behöver lämna ut en person till ett
            land om man döms till en påföljd som innebär psykiatrisk vård
            och det landet inte har förmåga att genomföra den, vilket också
            är en viktig del. Ett annat undantag är om brottet är begånget
            på svenskt territorium men domen avkunnas i en annan stat. Det
            finns ytterligare undantag, och jag vill inte räkna upp alla dessa.
          </note>
          <note>
            Den diskussion som sker om tortyr och utvisning tycker jag är
            viktig att lyssna på. Samtidigt måste vi komma ihåg att samarbetet
            inom Europa måste innebära ett förtroende. Annars fungerar inte
            gemenskapen. Men det är också självklart viktigt att följa upp
            hur de olika medlemsstaterna följer de regler som man har tagit
            på sig att följa. Där har samtliga EU:s medlemsstater folkrättsliga
            förpliktelser. Tortyr är inte tillåtet. Vi får utgå från att man
            inom unionen ser till att tillämpa detta på det sättet.
          </note>
          <note>
            Fru talman! Det har i debatten nämnts ett par verkställda utvisningar
            som tidigare var väldigt omskrivna. Man ska komma ihåg att det
            gällde tredjeland. Det var en direkt utvisning från Sverige under
            den tidigare regeringen. Landet var Egypten. Det är väl känt.
            Detta omfattas egentligen inte av detta regelverk.
          </note>
          <note>
            Fru talman! Jag yrkar bifall till förslaget i utskottets betänkande.
          </note>
          <note type="speaker">
            Anf. 18 MARYAM YAZDANFAR (s) replik:
          </note>
          <note>
            Fru talman! Det stämmer att det europeiska samarbetet bygger
            på ömsesidigt erkännande och förtroende. Just därför tycker jag
            att regeringen bör beakta sådana här garantier mot tortyr och
            förföljelse. För att vi alla ska kunna lita på varandra krävs
            det vissa grundläggande överenskommelser kring grundläggande saker.
            De finns reglerade i andra konventioner, men man kan inte vara
            tydlig nog. Därför förstår jag inte varför majoriteten inte kan
            gå med oss i vår reservation.
          </note>
          <note>
            Det jag vill säga till Krister Hammarbergh handlar om hans fäbless
            för Thomas Bodström. Det verkar som om ditt hjärta värker, Krister
            Hammarbergh, av längtan efter Thomas Bodström. Jag tror att det
            här är den tredje debatten där jag som utsedd representant för
            Socialdemokraterna har tagit debatten och du frågar efter Thomas
            Bodström. Hur mycket du än vill får du inte utse vilka som företräder
            oss. Det är jag som företräder Socialdemokraterna i justitieutskottet
            i EU-frågor. I stället för att prata om människor som inte befinner
            sig i salen tycker jag att du ska ringa till Thomas Bodström och
            förklara att ditt hjärta värker, så kanske ni kan ta en debatt
            senare.
          </note>
          <note>
            Jag hoppas att du inte tycker att jag är så jobbig och påfrestande
            att du tycker att det är jobbigt att ta debatterna med mig.
          </note>
          <note type="speaker">
            Anf. 19 KRISTER HAMMARBERGH (m) replik:
          </note>
          <note>
            Fru talman! Det blir ju en konstig diskussion om vi ska debattera
            den icke närvarande ordföranden i utskottet. Socialdemokraterna
            ska naturligtvis utse den som ska debattera, och jag tycker att
            det är jättetrevligt att debattera med Maryam Yazdanfar. Samtidigt
            tycker jag att det hade varit trevligt om utskottets ordförande
            hade kunnat närvara i kammaren någon gång vid de tillfällen då
            vi har arbetsplenum.
          </note>
          <note>
            När det gäller konventionerna som är den viktiga frågan och där
            vi är överens finns det, som Maryam Yazdanfar säger, överenskommelser
            om hur detta ska regleras. Dem ska vi naturligtvis följa.
          </note>
          <note>
            Anser Maryam Yazdanfar att vi ska ha en ytterligare konvention,
            ett ytterligare rådsbeslut, med innebörden i de regler som redan
            finns och att Sverige ska föra upp det i förhandlingarna? Jag
            förstår inte riktigt innebörden i frågan.
          </note>
          <note type="speaker">
            Anf. 20 MARYAM YAZDANFAR (s) replik:
          </note>
          <note>
            Fru talman! Det jag menar står i reservationen, om Krister Hammarbergh
            läser den. I följdlagstiftningsarbetet vill vi från Sveriges sida
            ha med sådana här garantier eftersom det är så oerhört viktigt
            och grundläggande. Jag tycker att vi ska nämna för våra samarbetsländer
            inom EU att alla bör ha sådana garantier i den nationella lagstiftningen.
          </note>
          <note>
            Både Krister Hammarbergh och jag vet att de konventioner som
            finns internationellt inte alltid följs. Det är tråkigt och dåligt
            och verkligen inte önskvärt. Därför kan det inte påpekas nog.
          </note>
          <note>
            Vad gäller Thomas Bodströms medverkan kan jag bara konstatera
            att jag tror att Beatrice Ask inte har varit här någon gång under
            våren när vi har debatterat. Jag kan också konstatera att Moderaternas
            nya gruppledare i justitieutskottet har närvarat en gång.
          </note>
          <note>
            Jag ville diskutera närvaro i kammaren en gång för alla för att
            säga att om Krister Hammarbergh har synpunkter på hur Thomas Bodström
            sköter sitt riksdagsuppdrag tycker jag att Krister Hammarbergh
            ska ta det med Thomas Bodström själv och inte stå här och tala
            om människor som inte är närvarande och inte kan tala för sig
            själva.
          </note>
          <note type="speaker">
            Anf. 21 KRISTER HAMMARBERGH (m) replik:
          </note>
          <note>
            Fru talman! Uppenbarligen vill man inte debattera det men samtidigt
            debatterar man det. Jag tycker att det hade varit trevligt om
            ordföranden för utskottet, som är en särskild person som leder
            utskottets arbete, hade närvarat någon gång när det är arbetsplenum.
          </note>
          <note>
            Det är skillnad mellan att vara utskottsordförande och att vara
            justitieminister. Ordföranden i vårt utskott är vår ordförande.
            Justitieministern är chef för Justitiedepartementet i Sveriges
            regering. Det här är Sveriges riksdag.
          </note>
          <note type="speaker">
            Anf. 22 MILDRED THULIN (c):
          </note>
          <note>
            Fru talman! I en alltmer internationaliserad värld där personer
            lätt färdas mellan olika länder och med en kriminalitet som inte
            känner av landsgränser behövs effektiva och rättssäkra metoder
            för samarbete mellan EU:s medlemsstater. Det förutsätter att det
            finns ett effektivt och rättssäkert samarbete genom hela rättskedjan.
          </note>
          <note>
            Fru talman! Det utkast till rambeslut som vi i dag har att ta
            ställning till är, som Krister Hammarbergh mycket riktigt påpekade,
            utarbetad på initiativ av Österrike, Finland och Sverige. Godkännandet
            av rambeslutet ingår i EU:s övergripande arbete med att förbättra,
            förenkla och effektivisera det straffrättsliga samarbetet.
          </note>
          <note>
            Rambeslutet innehåller bestämmelser inom flera olika områden,
            bland annat vilka personer det omfattar, regler om när erkännande
            och verkställighet får vägras, krav på förfarandet även efter
            att överföring har skett.
          </note>
          <note>
            Den faktiska skillnaden mellan dagens system och reglerna i rambeslutet
            när det gäller förutsättningarna för överförande är inte så stora.
            En viktig skillnad mellan de två systemen är att det i dagens
            system är den verkställande staten som beslutar om överföring
            ska ske eller inte men i rambeslutet sker överförandet i enlighet
            med principen om ömsesidigt erkännande. Då är det den stat som
            har utfärdat begäran om överförande som beslutar om överförande
            ska ske eller inte.
          </note>
          <note>
            Detta innebär också åtaganden för Sverige att erkänna och verkställa
            andra medlemsstaters domar, men det ger också en rättighet för
            Sverige som utfärdande stat att begära att andra medlemsstater
            erkänner och verkställer svenska domar. Denna princip är viktig
            att bära med sig.
          </note>
          <note>
            Fru talman! Aspekter som ska beaktas vid avgörande av den dömdes
            anknytning är bland annat dennes familjeband och språkliga, kulturella,
            sociala och yrkesmässiga band till en viss medlemsstat. Den dömde
            ska också alltid tillfrågas om sin inställning till ett överförande.
          </note>
          <note>
            En viktig princip att beakta i förfarandet är att flyktingar
            och skyddsbehövande i övrigt inte får sändas vidare till en stat
            varifrån de riskerar att sändas vidare till en stat där de riskerar
            förföljelse.
          </note>
          <note>
            Genom de folkrättsliga förpliktelser som medlemsstaterna i EU
            har åtagit sig, bland annat enligt konventionen om flyktingars
            rättsliga ställning, föreligger ett sådant skydd.
          </note>
          <note>
            Fru talman! Centerpartiet välkomnar den ökade möjlighet som rambeslutet
            ger att verkställa frihetsberövande påföljder i den medlemsstat
            där det är störst chans för återanpassning till samhället.
          </note>
          <note>
            Jag yrkar bifall till regeringens förslag att anta rambeslutet
            om överförande av frihetsberövande påföljder inom Europeiska unionen.
          </note>
          <note>
            Anf. 23 CECILIA WIGSTRÖM i Göteborg (fp):
          </note>
          <note>
            Fru talman! Som jag sade i mitt förra anförande är samarbetet
            inom Europeiska unionen något oerhört positivt. Det har också
            fått alltmer stöd bland Sveriges befolkning. Det är väldigt glädjande
            för mig som är folkpartist och därmed representerar ett parti
            som tillsammans med flera andra är ett av de mest Europavänliga.
            Vi tror verkligen på det här samarbetet. Det är glädjande att
            svenska folket också gör det alltmer. Låt oss hoppas att vi någon
            gång också kommer med i eurosamarbetet.
          </note>
          <note>
            Det vi ska diskutera nu är rättssamarbetet inom EU. När vi nu
            öppnar gränserna är det inte bara positivt för oss medborgare,
            utan kriminella utnyttjar öppenheten och rör sig över våra gränser.
            Det kan vara så att man begår brott i ett land där man inte bor.
            Man kanske turistar i Spanien, man kanske tillfälligt jobbar i
            Frankrike eller Sverige och begår brott där. Då är det klokt med
            det här rambeslutet som det är tänkt.
          </note>
          <note>
            Den som begår brott i ett annat land än där man bor döms naturligtvis
            i det land där man har begått brottet. Men vad säger att man måste
            sitta av straffet i det land där man tillfälligt har varit?
          </note>
          <note>
            Rambeslutet föreslår att man ska kunna avtjäna sitt straff i
            hemlandet. Det är väldigt klokt. Det är ju mycket lättare att
            återanpassa sig till ett icke-kriminellt liv i hemlandet där man
            kanske har släkt, vänner, gamla arbetskamrater och ett socialt
            nätverk som kan hjälpa till så att man inte återfaller i brott.
          </note>
          <note>
            Det här rambeslutet, som öppnar för att man kan sitta av ett
            fängelsestraff i sitt hemland i stället för i det land där man
            har begått brottet, ser vi inom Folkpartiet mycket positivt på.
          </note>
          <note>
            Jag yrkar bifall till förslagen i betänkandet.
          </note>
          <note type="speaker">
            Anf. 24 INGER DAVIDSON (kd):
          </note>
          <note>
            Fru talman! Jag vet inte om vi ska diskutera vilka partier som
            är mest Europavänliga i den här debatten, men jag kan inte låta
            bli att påpeka att det var tre kristdemokratiska statsöverhuvuden
            i Europa som tog initiativ till kol- och stålunionen som så småningom
            utvecklades till den europeiska unionen. Detta är något som vi
            gärna påpekar från Kristdemokraternas sida.
          </note>
          <note>
            Ofta när vi har behandlat rambeslut här i kammaren från justitieutskottets
            sida handlar det om hur vi ska förhindra brottslighet och framför
            allt den grova och gränsöverskridande brottsligheten inom unionen.
            Men vi vet att hur mycket begränsningar vi än inför kommer det
            att begås brott. Det begås brott i dag, och det kommer att begås
            brott i framtiden också. Då är nästa steg hur vi ska verkställa
            de påföljder som de här brotten leder till. Det är det vi ska
            fatta beslut om i dag.
          </note>
          <note>
            Straffet är tänkt inte bara som ett sätt att sona sin skuld gentemot
            samhället och medmänniskorna utan också som en möjlighet att komma
            igen och leva utan kriminalitet när straffet väl är avtjänat.
            Det säger sig självt att om man får göra det i en omgivning där
            man har sin familj och sina anhöriga i närheten kan den sociala
            återanpassningen ske på ett helt annat sätt än om man ska göra
            det i ett land väldigt långt bort från sitt hemland. Om en svensk
            ska avtjäna ett fängelsestraff i Grekland eller vice versa påverkas
            naturligtvis återanpassningen negativt i de fallen.
          </note>
          <note>
            Det beslut som vi ska fatta i dag går alltså ut på att införa
            gemensamma bestämmelser inom EU för hur de domar som har utfärdats
            i ett land ska kunna erkännas av ett annat och hur regelverket
            ska se ut när det mottagande landet ska verkställa den påföljd
            som en person har dömts till. Kristdemokraterna är positiva till
            det här förslaget till rambeslut. Vi ställer oss bakom det.
          </note>
          <note>
            Det gör alla partier för en gångs skull, i princip. Det här är
            ett rambeslut som de flesta tycker är bra och kommer att underlätta
            samarbete. Men det som oppositionen går in på är att man skulle
            vilja ha ytterligare säkerhetsåtgärder, eller vad vi ska kalla
            det för, för att försäkra sig om att personer som avtjänar ett
            straff inom unionen men sedan kommer att avvisas inte ska avvisas
            till ett land där de riskerar att utsättas för tortyr eller förföljelse
            av något slag.
          </note>
          <note>
            Det är naturligtvis en jätteviktig fråga. Jag tror att ingen
            i den här kammaren skulle säga att man bara avfärdar det. Men
            nu är det så att det inte bara är vi i Sverige utan alla länder
            som ingår i unionen som har åtagit sig förpliktelser på det här
            området, att man inte ska sända tillbaka människor till tredjeland
            där de riskerar tortyr eller förföljelse. I Sverige är vi inte
            ensamma om det.
          </note>
          <note>
            Tyvärr lever länder inte alltid upp till det. Det är jag den
            första att erkänna. Precis som Mehmet Kaplan tog upp har faktiskt
            vi i Sverige för inte så många år sedan gått emot våra egna förpliktelser.
            Därför kan jag också känna att det skulle vara lite förmätet av
            just oss att säga att nu måste vi få garantier från de andra länderna
            att de lever upp till sina folkrättsliga förpliktelser och att
            vi inte riktigt litar på att de kommer att göra det.
          </note>
          <note>
            I stället ska vi i framtiden se till att vi själva tar våra folkrättsliga
            förpliktelser på största allvar och utgå ifrån att de andra inom
            unionen som ingår i vår gemensamma familj, om vi vill uttrycka
            det så, också gör det. I vilket fall som helst tycker jag att
            den diskussionen inte är en anledning till att yrka avslag på
            förslaget i det här betänkandet eller säga nej till rambeslutet.
            Det skulle i så fall behöva förhandlas för att man skulle få in
            de här ytterligare säkerhetsgarantierna.
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            6 § Ny marknadsföringslag m.m.
          </note>
          <note>
            Föredrogs
          </note>
          <note type="speaker">
            Anf. 25 AMEER SACHET (s):
          </note>
          <note>
            Fru talman! Jag såg att statsrådet är med på talarlistan. Det
            är glädjande att Nyamko Sabuni är med och deltar i debatten.
          </note>
          <note>
            Vi har i dag att ta ställning till civilutskottets betänkande
            CU21 Ny marknadsföringslag m.m . Naturligtvis står vi socialdemokrater
            bakom alla våra reservationer, men jag vill redan nu yrka bifall
            till reservationerna 2 och 7. Samtidigt står vi bakom våra särskilda
            yttranden.
          </note>
          <note>
            Det finns fog för kritik mot hur propositionen har tagits fram.
            Ett exempel är att de lösningar som departementet har valt inte
            har remissbehandlats. Slarviga förberedelser gör propositionen
            ohanterlig och svårbegriplig för många berörda. Genom den bristfälliga
            beredningen har inte beredningsunderlaget blivit tillfredsställande.
          </note>
          <note>
            Sverige måste givetvis genomföra direktivet om otillbörliga affärsmetoder,
            men det finns ingen anledning att försämra lagens funktionsduglighet.
            Det är viktigt att affärsmän och konsumenter i lika hög grad vet
            vad som utgör en otillbörlig affärsmetod.
          </note>
          <note>
            Marknadsföringslagstiftningen har precis som konkurrenslagstiftningen
            en kort historia. Det var under tiden efter andra världskriget
            som den väsentligen utvecklades då konsumentpolitiken och konkurrensfrågorna
            fick allt större utrymme. Den nya marknadsföringslagen präglas
            av en kontinental syn på konsumenten. Det innebär att reklam vänder
            sig till en genomsnittskonsument som är informerad och upplyst.
          </note>
          <note>
            Konsumentfrågorna berör oss alla. Aldrig förr har vi som konsumenter
            haft så stora valmöjligheter som i dag, men det är inte alltid
            lätt att göra medvetna och hållbara val. Sverige har i dag ett
            bra konsumentskydd, men trots det befinner sig många konsumenter
            i underläge.
          </note>
          <note>
            Fru talman! I propositionen Ny marknadsföringslag m.m. föreslår
            regeringen att kravet i 1995 års marknadsföringslag på att näringsidkare
            ska lämna information som är av särskild betydelse från konsumentsynpunkt
            eller vid förmånserbjudanden inte ska föras in i den nya marknadsföringslagen.
            Regeringen kallar det renodling av idén om att det är upp till
            näringsidkarna själva att lämna tillräcklig information om sina
            produkter.
          </note>
          <note>
            Vi socialdemokrater anser att det även i den nya marknadsföringslagen
            bör finnas en bestämmelse om en generell informationsskyldighet
            för näringsidkarna. Det är också något som 2005 års marknadsföringsutredning
            föreslagit i sitt betänkande Otillbörliga affärsmetoder . Enligt
            vår mening riskerar konsumenternas ställning på marknaden att
            försvagas om den generella informationsskyldigheten tas bort.
          </note>
          <note>
            Småföretagarnas situation på marknaden är ofta samma som konsumenternas.
            Bluffakturor utgör ett problem i dagens samhälle och drabbar såväl
            näringslivet, organisationer, föreningar som enskilda konsumenter.
            Faktum är att seriösa företag i de berörda branscherna allvarligt
            skadas av fakturaskojet. Det är viktigt att det vidtas kraftfulla
            åtgärder på bred front för att försöka komma till rätta med bekymret
            med bluffakturor. Vi kräver att regeringen tar initiativ till
            en snabb översyn av relevant ändring i lagstiftningen och därefter
            återkommer till riksdagen med förslag till lagändring.
          </note>
          <note>
            Fru talman! Ytterligare en fråga där småföretagarnas och konsumenternas
            rättigheter är sammanvävda är frågan om icke beställd reklam.
            Vi ställer oss i princip bakom motion C279 om ett förstärkt skydd
            vid telefonförsäljning och motion C393 om företagens möjlighet
            att ansluta sig till Nixregistret. Mot bakgrund av att 2005 års
            marknadsföringsutrednings slutbetänkande för närvarande bereds
            inom Regeringskansliet avstår vi dock från att nu reservera oss.
            Vi avser emellertid att följa frågorna noga.
          </note>
          <note>
            Fru talman! Småföretag och konsumenter är utsatta för mycket
            reklam, men det är ingenting mot vad våra barn utsätts för.
          </note>
          <note>
            Det företagen primärt arbetar för i allmänhet är att med reklamen
            uppnå förändringar i konsumentens intressen, kunskaper och attityder.
            Genomförs det kan företagen direkt eller indirekt påverka konsumenternas
            köpbeteende.
          </note>
          <note>
            Reklam är något som vi ser dagligen i olika former. Det är enkelt
            att slå ifrån sig och säga att reklam inte påverkar en, men visst
            blir man påverkad. Reklam kan påverka våra allmänna värderingar
            och levnadsvanor. Det kommersiella trycket ökar på både vuxna
            och barn. I många fall är det i dag närmast omöjligt att undvika
            reklam om man vill det.
          </note>
          <note>
            De flesta vuxna har dock förmåga och möjlighet att urskilja reklam
            som just denna. Barn har, på grund av sin godtrogenhet och brist
            på mognad, normalt sett inte denna förmåga. Den marknadsföring
            som riktar sig till barn blir allt aggressivare och mer omfattande.
            I större eller mindre utsträckning, beroende på olika företag,
            förekommer det till exempel ut-elning av leksaker, gratiserbjudanden,
            tidningsutskick, utfärdande av så kallade medlemskort och så vidare.
            På olika sätt smygs reklam för olika varor och tjänster riktade
            till barn in. Inte sällan kan ökad konsumtion av de olika produkterna
            vara till nackdel för barnens psykiska och fysiska hälsa.
          </note>
          <note>
            Vi anser att ytterligare åtgärder bör vidtas för att skydda barn
            från alltför stark exponering för reklam. Vi anser att regelverket
            mot denna form av reklam bör förstärkas. Regeringen bör inom EU
            och inom ramen för övrigt internationellt samarbete arbeta för
            mer restriktiva regler när det gäller marknadsföring som riktar
            sig till barn.
          </note>
          <note>
            Fru talman! I dag saknar samhället nödvändiga redskap mot sexualiseringen
            av det offentliga rummet. Marknadsföringslagen omfattar inte könsdiskriminerande
            reklam, och diskrimineringslagstiftningen täcker inte detta område.
            I Sverige finns ingen lagstiftning som förbjuder könsdiskriminerande
            reklam. Den kartläggning av såväl utvecklingen som omfattningen
            av den könsdiskriminerande reklamen som den socialdemokratiska
            regeringen beslutade om var ett viktigt steg mot konkreta åtgärder
            för att vända trenden.
          </note>
          <note>
            Sverige är det enda av de nordiska länderna som ännu inte har
            lagstiftning som förbjuder könsdiskriminerande reklam. I Norge,
            Danmark, Finland och Island finns redan lagstiftning mot könsdiskriminerande
            reklam.
          </note>
          <note>
            Vi lever i ett samhälle som arbetar för jämställdhet och alla
            människors lika möjligheter och värde. Trots det tillåter vi att
            kränkande och schabloniserande bilder får förmedlas i reklam utan
            allvarliga sanktioner. I Sverige regleras könsdiskriminerande
            reklam genom självreglering, men det finns stora problem och bekymmer
            med självregleringen. Antalet anmälda fall visar på en stor ökning
            när det gäller utomhusreklam. Ingenstans finns en fredad zon.
            Det går inte att själv välja bort reklam eftersom den finns utomhus
            och i det offentliga rummet.
          </note>
          <note>
            Det går knappast att påstå att könsdiskriminerande inslag i reklam
            skulle vara information och därigenom få skydd av tryckfriheten.
            Syftet och innehållet i reklamen är kommersiellt och har inte
            som mål att skapa opinion. Syftet är bara att sälja prylar. Branschens
            frivilliga åtgärder har inte visat sig tillräckligt verkningsfulla
            för att komma till rätta med problemet.
          </note>
          <note>
            Den tidigare, socialdemokratiska regeringen gav i juli 2006 en
            särskild utredare i uppdrag att kartlägga utvecklingen och omfattningen
            av könsdiskriminerande reklam i Sverige. Utredningen överlämnade
            i januari 2008 betänkandet Könsdiskriminerande reklam kränkande
            utformning av kommersiella meddelanden till den ansvariga ministern.
            I betänkandet föreslogs en ny och fristående lag mot könsdiskriminerande
            reklam. Utredningen anser inte att en sådan lagstiftning är grundlagsstridig.
            Regeringen har trots det beslutat att inte gå vidare med förslaget.
            Vi beklagar detta, och vi anser att regeringen bör återuppta beredningen
            av utredningens betänkande och därefter överväga förslag till
            lagstiftning.
          </note>
          <note>
            Avslutningsvis vill jag bara säga att vi socialdemokrater vill
            investera i de svenska konsumenterna och näringsidkarna och inte
            slösa bort deras kraft med slarvigt genomförda utredningar. Vi
            tror inte heller att reklambranschen själv kan komma till rätta
            med den sexistiska reklamen eller stävja reklamfloden mot våra
            barn.
          </note>
          <note type="speaker">
            Anf. 26 EGON FRID (v):
          </note>
          <note>
            Fru talman! Vi behandlar nu civilutskottets betänkande 21 om
            en ny marknadsföringslag. Det behandlar dels propositionen om
            en ny marknadsföringslag som utgår från att anpassa den tidigare
            marknadsföringslagen till EU:s direktiv om otillbörliga affärsmetoder,
            dels motioner från allmänna motionstiden. Bland annat behandlas
            Vänsterpartiets motion om konsumtionsfrid som innebär att vi får
            slippa obeställd och oönskad reklam och oönskad telefonförsäljning
            samt motioner om könsdiskriminerande reklam.
          </note>
          <note>
            Jag står naturligtvis bakom alla Vänsterpartiets reservationer
            men väljer att yrka bifall till reservationerna 3, 7 och 9.
          </note>
          <note>
            Fru talman! Marknadsföring och otillbörliga affärsmetoder är
            tyvärr närbesläktade och alltför vanligt förekommande. Det finns
            med all rätt anledning att framhålla att i dagens konsumtionssamhälle
            och med all den marknadsföring som dagligen sköljs över oss i
            alla former av medier sker marknadsföring som är mer eller mindre
            otillbörlig. Detta sker trots att vi har haft den nuvarande marknadsföringslagen.
            Jag misstänker att det tyvärr kommer att ske även med den nya
            marknadsföringslag som detta betänkande handlar om.
          </note>
          <note>
            Frågan om frånpris och cirkapris berörs i den nya lagen. EU-direktivet
            anger att om ett köperbjudande anger ett pris är det ett fast
            pris som ska gälla. Detta har bland annat några av handelns organisationer
            riktat kritik mot. Detta förslag är inget nytt utan gäller sedan
            tidigare genom prisinformationslagen, men handeln har inte brytt
            sig om detta i sin marknadsföring.
          </note>
          <note>
            De frågor som jag vänder mig emot när det gäller förslaget till
            ny marknadsföringslag rör obalansen mellan näringsidkarnas och
            konsumenternas intressen. Det finns skäl att hela tiden uppmärksamma
            och påpeka denna obalans. Tyvärr tenderar obalansen mellan konsumenternas
            intressen och näringsidkarnas intressen att öka. Vi ser exempel
            på det i regeringens förslag till ny marknadsföringslag.
          </note>
          <note>
            Jag ska ge några exempel på detta. Enligt regeringens förslag
            ska tillägget om att marknadsföring även i övrigt ska vara tillbörlig
            mot konsumenter och näringsidkare tas bort. Vi får en avsmalnande
            och mer ekonomisk inriktning på begreppet god marknadsföringssed.
            Detta innebär en försämring av konsumentskyddet och själva marknadsföringsperspektivet
            med fokus på affärsmetoder.
          </note>
          <note>
            Marknadsföringen ska vara tillbörlig på andra områden som till
            exempel miljöområdet och när det gäller etiska hänsyn.
          </note>
          <note>
            Kraven på information är också en fråga om tillbörlighet i övrigt.
            Regeringen föreslår att kraven i den nuvarande lagen, att näringsidkare
            ska lämna information som är av särskild betydelse för konsumenterna,
            inte ska föras in i den nya lagen. Här tror regeringen att näringen
            själv ska ta ansvar för detta, men det ser vi inget av nu. Det
            generella informationskravet föreslås till exempel tas bort. Det
            gäller uppgifter om produkten ur miljösynpunkt. Här har ju näringsidkare,
            producenter och tillverkare en viktig informationsskyldighet gentemot
            konsumenterna att verkligen informera om vilken miljö produkten
            är framställd i och även vilka miljökonsekvenser en produkt kan
            få. Detta är en oerhört viktig fråga som regeringen förbiser.
          </note>
          <note>
            En annan fråga som tas upp i betänkandet från den allmänna motionstiden
            är Vänsterpartiets motion om konsumtionsfrid. Den rör frågan om
            hur vi dagligen utsätts för obeställd reklam och telefonförsäljning.
            Det anges ju i lagstiftningen att framför allt aggressiv marknadsföring
            och aggressiv reklam inte får vara otillbörlig. Här är det helt
            klart att många som sysslar med marknadsföring, reklam och försäljning
            i dag passerar den gränsen med råge.
          </note>
          <note>
            Här är det enligt Vänsterpartiets mening oerhört viktigt att
            vi får en annan syn i samhället på den här typen av reklam. Grunden
            i vår motion är att människor som önskar få information för att
            kunna göra ett bra konsumentval ska kunna efterfråga reklam. Men
            människor som inte vill ha den typen av reklam och tjänster ska
            slippa den om man inte aktivt efterfrågar den. Vi anser att det
            skulle vara bra för marknaden om vi får ett ja-register i stället
            för ett nixreigster. Man ska inte behöva aktivt, dessutom två
            gånger, avsäga sig telefonförsäljning utan man ska slippa det
            om man inte själv efterfrågat det.
          </note>
          <note>
            Två andra frågor som tas upp i betänkandet är reklam riktad till
            barn och könsdiskriminerande reklam.
          </note>
          <note>
            Reklam riktad till barn har också ett bredare perspektiv där
            regeringen har ansvar för via vilka mediekanaler det finns möjlighet
            att kringgå den svenska marknadsföringslagstiftningen. Vi ser
            exempel på att man via utländska tv-kanaler kringgår den lagstiftningen
            och sänder reklam riktad till barn på ett helt klart otillbörligt
            sätt. Det här är ett område som marknaden måste ta ett betydligt
            större ansvar för. Helt klart täcks inte denna fråga in i nuvarande
            marknadsföringslag och heller inte i den kommande. När det gäller
            dessa avarter av marknadsföring behöver vi med nationell lagstiftning
            bli tydligare mot näringen.
          </note>
          <note>
            Jag vill avslutningsvis nämna lagstiftningen mot könsdiskriminerande
            reklam. Jag hoppas att vi kan ha en diskussion med minister Nyamko
            Sabuni om varför regeringen tyvärr fegar i den här frågan, trots
            att vi utifrån den utredning som har gjorts har fått ett förslag
            till en lagstiftning mot könsdiskriminerande reklam. Det finns
            faktiskt utredda förslag om hur vi skulle kunna sanera detta på
            ett bra sätt.
          </note>
          <note>
            Här hänvisar regeringen till egenåtgärder från marknaden. Trots
            de egenåtgärder som har vidtagits inom näringslivet ser vi att
            den könsdiskriminerande reklamen fortfarande förekommer. Den förmedlar
            en könsstereotyp bild till vuxna, barn och ungdomar. Vi matas
            hela tiden med dessa schablonbilder som framställer kvinnor och
            män som objekt. Det är oacceptabelt. Regeringen och samhället
            i stort borde verkligen, för att vi ska uppnå jämställdhet och
            jämlikhet mellan könen, agera på ett kraftfullt sätt mot könsdiskriminerande
            reklam. Jag hoppas att Nyamko Sabuni under dagens debatt har några
            bra förklaringar till att regeringen väljer att lägga det här
            lagförslaget i papperskorgen och att hon också har förslag och
            idéer om hur man ska möta marknadens avarter när det gäller reklam
            riktad till barn och könsdiskriminerande reklam.
          </note>
          <note type="speaker">
            Anf. 27 KATARINA BRÄNNSTRÖM (m):
          </note>
          <note>
            Fru talman! Jag vill börja med att yrka bifall till förslagen
            i betänkandet om ny marknadsföringslag och avslag på reservationerna.
          </note>
          <note>
            EU har beslutat att det ska finnas en grundläggande lagstiftning
            för konsumentskydd. Sverige har valt att genomföra EU-direktivet
            i en ny lag. När direktivet är genomfört får vi en väsentlig och
            enhetlig reglering av marknadsföring inom hela EU.
          </note>
          <note>
            Den nya lagen ska ersätta nuvarande marknadsföringslag och innehåller
            fler uttryckliga förbud. Bland annat införs förbud mot lockerbjudanden
            och förbud mot aggressiv marknadsföring. En annan nyhet är att
            lagen även omfattar näringsidkarens agerande efter ett köp.
          </note>
          <note>
            Detta är bra, och den nya marknadsföringslagen förstärker tydligt
            konsumentens roll. Till exempel får näringsidkare inte göra reklam
            för en vara om man inte kan erbjuda produkter i en omfattning
            som är rimlig i förhållande till artikeln och i förhållande till
            omfattningen av marknadsföringen. Vi har väl alla fått reklam
            i brevlådan och sett lockpriser på exempelvis en tv som är mycket
            billig men som sedan visar sig inte finnas i butiken när man kommer
            dit, trots att man kanske är där redan första dagen. Detta blir
            inte längre möjligt efter den 1 juli. Man ska kunna lita på det
            som står i annonserna och i reklamen.
          </note>
          <note>
            Aggressiv marknadsföring har vi nog alla råkat ut för mer eller
            mindre. Ett exempel är oönskade och upprepade kontakter per telefon
            med försäljare som är mycket påstridiga eller att man blir påhoppad
            i en galleria eller liknande för att de vill att man ska teckna
            kontrakt eller köpa en vara. Även intensiv och upprepad direktannonserad
            reklam med orealistiska löften om vinster eller produkter är exempel
            på detta. En så kallad svart lista presenteras i den nya marknadsföringslagen
            med 31 uttryckliga förbud mot vilseledande eller aggressiva åtgärder.
          </note>
          <note>
            Att många försäljare i elektronikbranschen påstår att man behöver
            en separat försäkring för produkten kan vara ett exempel. Har
            man en hemförsäkring kan denna gälla, och i konsumentköplagen
            finns ett rejält skydd vid fel på varan. Reklamationer kan göras
            upp till tre år efter ett köp. Det känner inte alla till. Försäljare
            ger ibland felaktig information om hemförsäkringarnas villkor
            för att få de egna produkterna att låta bättre. Men de är skyldiga
            att ge korrekt information på ett enkelt sätt så att kunden kan
            bedöma det rimliga behovet mot kostnaden.
          </note>
          <note>
            Det finns också förbud mot vilseledande utelämnande av information.
            En nyhet är att lagen utökas till att gälla även näringsidkares
            agerande efter det att ett avtal har ingåtts med konsumenten.
            Det blir till exempel inte tillåtet att lämna felaktig information
            om rätten att göra en reklamation.
          </note>
          <note>
            Därmed har konsumenten fått ett väsentligt bättre skydd med den
            nya lagen.
          </note>
          <note>
            Det är också viktigt att konsumenter efterforskar och får information
            om nya produkter och villkor för köp. Konsumentverket har här
            en viktig roll att spela i kontrollen av efterlevnaden av lagen,
            men man bör också ha viktig och lättläst information om köp, reklamationer
            och annat på sin hemsida. Personligen anser jag att Konsumentverkets
            hemsida ger mycket bra information i det här fallet. Allt detta
            ska syfta till att stärka konsumenten att göra bra val oavsett
            vilken vara det gäller. Det blir allt svårare i en global värld
            att göra val, men samtidigt innebär en inre marknad också större
            möjligheter till ökad konkurrens och ett större utbud.
          </note>
          <note>
            Fru talman! Direkta uppmaningar till köp i reklam riktade till
            barn blir förbjudet i alla medier. Dessutom behålls förbudet mot
            att göra reklam-tv för barn under tolv år. Här är alla partier
            helt eniga, och det känns bra att Sverige intar denna ståndpunkt.
          </note>
          <note>
            Regeringen föreslår att den nya marknadsföringslagen ska ha en
            generalklausul som stämmer med god marknadsföringssed. Förutom
            god affärssed och god yrkessed innefattar begreppet god marknadsföringssed
            även andra vedertagna normer för marknadsföring, exempelvis speciallagar.
            Generalklausulen har således ett vidsträckt tillämpningsområde
            i syfte att tillvarata konsumenters och näringsidkares intressen.
          </note>
          <note>
            Marknadsdomstolens praxis är en viktig normkälla för vad som
            är god marknadsföringssed. Köperbjudanden har tydliggjorts i och
            med den nya lagen liksom otillbörlig marknadsföring och jämförande
            reklam. Vi utgår från att regeringen noga följer rättsutvecklingen
            och konsekvenserna, inte minst för små och medelstora företag,
            och vid behov vidtar åtgärder om negativa konsekvenser skulle
            uppstå.
          </note>
          <note>
            En lag som förbjuder könsdiskriminerande reklam är inte aktuell.
            Utgångspunkten är i stället att näringslivets självsanering måste
            bli effektivare. En förlegad kvinnosyn och sexism är inte accepterat
            i vårt samhälle, och reklam med detta innehåll väcker anstöt.
            Näringslivet har ett eget arbete för att motverka könsdiskriminerande
            reklam. Sedan starten 1989 har nästan 3 000 ärenden behandlats,
            och 15 procent har fällts. Gränsen för denna typ av reklam är
            dock inte helt enkel att dra.
          </note>
          <note>
            Det kommer att ställas högre krav på näringsidkare att utbilda
            sin personal så att man rättar sig efter de nya reglerna i lagen.
            Redan i dag finns en rejäl lagstiftning på området, men om människor
            inte känner till den riskerar man att bli lurad. Men man får inte
            utesluta att lämna adekvat information om en vara, hur köpet går
            till eller vilka villkor som gäller. I en väl fungerande marknad
            är även bra köpinformation och goda villkor ett sätt att konkurrera
            om kunderna. Medvetna kunder gör bättre val. När både köpare och
            säljare är nöjda kommer det att underlätta för alla.
          </note>
          <note>
            Det har varit ett gediget arbete i utskottet kring den nya marknadsföringslagen
            och vårt betänkande. Vi har haft flera givande möten med både
            departementet och utomstående som är berörda av den nya lagen.
            Jag uppskattar att ministern är i riksdagen i dag och ska diskutera
            den nya marknadsföringslagen.
          </note>
          <note>
            Det är viktigt att god marknadsföringssed fortsätter att gälla
            i vårt land. Men det är också viktigt att såväl konsumenter som
            näringsidkare har tydliga spelregler när det gäller marknadsföring.
            Vi översköljs varje dag av budskap i form av reklam, och vi vill
            ha en marknadsföring som gör oss konsumenter trygga.
          </note>
          <note type="speaker">
            Anf. 28 AMEER SACHET (s) replik:
          </note>
          <note>
            Fru talman! Som jag nämnde i mitt anförande kritiserar vi både
            regeringen och den borgerliga majoriteten, som så småningom kommer
            att ta ställning och votera om propositionen. Vi har en gemensam
            reservation när det gäller informationsskyldighet från näringsidkarnas
            och företagarnas sida. Vi tror att om det finns bestämmelser som
            reglerar informationen från näringsidkarna till konsumenterna
            kommer både konsumenterna och företagarna att gynnas på sikt.
          </note>
          <note>
            Branschernas frivillighet har visat sig vara långt ifrån effektiv.
            Vi har redan i dag ett exempel, och det gäller självregleringen
            av könsdiskriminerande reklam. Vi har erfarenheter av det, och
            resultatet visar att det inte fungerar och är långt ifrån bra.
          </note>
          <note>
            Det ska bli väldigt intressant att höra från Katarina Brännström
            hur den borgerliga majoriteten framöver tänker garantera att konsumenternas
            skydd inte försämras när informationsplikten tas bort enligt förslaget
            i propositionen.
          </note>
          <note type="speaker">
            Anf. 29 KATARINA BRÄNNSTRÖM (m) replik:
          </note>
          <note>
            Fru talman! Jag vet inte riktigt om jag förstod frågan, om det
            gällde informationsplikten eller den könsdiskriminerande reklamen.
          </note>
          <note type="speaker">
            (AMEER SACHET (s):
          </note>
          <u who="unknown" xml:id="i-34a45626c31d9879-0">
            <seg>
              Det är informationsplikten.)
            </seg>
          </u>
          <note>
            Ja, vi menar att det finns väldigt stränga regler som styr informationsplikten
            från näringsidkaren till konsumenten. Vi får ju en skärpning på
            flera områden. Det gäller såväl hur ett köperbjudande ska se ut
            som vad som gäller när man väl har gjort sitt köp. Man är skyldig
            att ge information. Man har inte ens rätten att utesluta information
            om kunden vill ha den.
          </note>
          <note>
            Med den nya lagen får varje kund ett mycket bättre skydd än vad
            man har haft tidigare, så vi är trygga på den punkten.
          </note>
          <note type="speaker">
            Anf. 30 AMEER SACHET (s) replik:
          </note>
          <note>
            Fru talman! Som jag redan har nämnt finns det ett exempel, och
            det är självregleringen i fråga om könsdiskriminerande reklam.
            Det fungerar inte bra det är långt ifrån bra i dag.
          </note>
          <note>
            I det betänkande som utredaren nyligen har lämnat om otillbörliga
            affärsmetoder föreslås att informationsskyldighet ska finnas inom
            ramen för den nya marknadsföringslagen från näringsidkarens sida,
            bland annat när det gäller förmånserbjudanden.
          </note>
          <note>
            Då är min fråga: Är det inte upplysta konsumenter som ska styra
            efterfrågan, inte producenterna? Den modell som ni förordar i
            dag är en återgång till den ordning som rådde före andra världskriget,
            och det är att producenterna styr och inte konsumenterna. Det
            är långt ifrån modernt eller effektivt.
          </note>
          <note type="speaker">
            Anf. 31 KATARINA BRÄNNSTRÖM (m) replik:
          </note>
          <note>
            Fru talman! Vad som gällde före andra världskriget kan inte jag
            uttala mig om.
          </note>
          <note>
            När det gäller till exempel könsdiskriminerande reklam måste
            jag säga att jag tycker att det fungerar väldigt bra i Sverige.
            Men det kan fungera ännu bättre. Det är sällan vi ser det som
            väcker direkt anstöt när det gäller den typen av reklam. Även
            producenter, marknadsförare och annonsörer har insett att det
            inte går hem, att vårt samhälle inte accepterar det. Därmed blir
            detta en självsanering.
          </note>
          <note>
            Hur ska man kunna ha en lag när det dessutom är väldigt svårt
            att avgöra exakt vad som är könsdiskriminerande? Uppfattningen
            om det kan ju skifta från person till person. Att belasta domstolarna
            med den typen av svåra gränsdragningar tror jag inte ger ett bättre
            reklamutbud.
          </note>
          <note>
            Om vi konsumenter själva visar att vi inte tycker om reklam som
            vi uppfattar på det sättet kommer vi att reagera negativt. Det
            kommer inte heller vare sig producenter eller annonsörer att vilja
            ha man vill ju attrahera till köp och göra det på ett bra sätt.
            Jag tror inte att det finns någon motsättning i det fallet.
          </note>
          <note>
            I Sverige har vi en moral och en etik när det gäller detta som
            delas av väldigt många. Vi vill inte ha nakna kvinnor eller liknande
            i reklamen, och det är ytterst sällan man ser några övertramp
            på det området. Vi känner oss trygga med det. Att stifta lagar
            på området kan tvärtom verka kontraproduktivt.
          </note>
          <note type="speaker">
            Anf. 32 EGON FRID (v) replik:
          </note>
          <note>
            Fru talman! I den nya marknadsföringslagen, som är en harmonisering
            av EU-direktiv, ser vi oftast en inriktning på en ny lagstiftning
            som gynnar den inre marknaden inom EU. Det här med marknadsföring,
            konsumtion och försäljning är betydligt vidare än EU, och därför
            är det centralt i marknadsföringslagen vad god marknadsföringssed
            är och vad som är otillbörlighet i övrigt, informationsskyldigheten
            i ett bredare perspektiv än inriktat på de ekonomiska villkoren
            kring köp, köpinformation och avtal.
          </note>
          <note>
            Man ska naturligtvis inte kritisera att det är tydlighet i köpavtalen
            och i köperbjudandena och att avtalsvillkoren är tydliga. Men
            det sker ett tydligt insmalnande i lagstiftningens syn på vad
            det är man vill reglera, utifrån att man har ett perspektiv där
            den inre marknadens villkor ska råda och bli viktigare.
          </note>
          <note>
            Frågan är: Hur ska vi ha ett gott konsumentskydd i det vidare
            perspektivet med viktig information rörande miljö, hur varorna
            framställs när det gäller kvalitet och arbetsvillkor och hur varor
            och tjänster har producerats i länder som ligger utanför EU? Vi
            har till exempel en enormt stor marknad i Kina som har allt övrigt
            att önska när det gäller konsumtion, tillverkning, produktion
            av varor och som riktar sin marknadsföring.
          </note>
          <note>
            Hur ser Katarina Brännström att vi ska trygga just den informationen
            till konsumenten?
          </note>
          <note type="speaker">
            Anf. 33 KATARINA BRÄNNSTRÖM (m) replik:
          </note>
          <note>
            Fru talman! När det gäller hur varor produceras är det svårt
            att i en svensk lagstiftning ha ett förbud mot det som vi här
            i Sverige uppfattar som fel när det gäller arbetsvillkor och miljö
            i en helt annan del av världen. Varor rör sig så över jordklotet
            i dag att detta inte skulle vara möjligt.
          </note>
          <note>
            Men jag tror att den egna konsumentens vilja kommer att ha stor
            betydelse i det här fallet. Vi kan sätta press. Konsumentorganisationer
            kan sätta press på producenter, på dem som tar in varor, till
            exempel från tredje världen, från Asien, där man har haft barnarbete,
            där arbetsmiljön är helt miserabel. Vi vill inte ha den typen
            av produkter. Jag tror att det är viktigt att vi säger det.
          </note>
          <note>
            Men det handlar också om att det i dag finns en märkning av produkter
            där man kan lyfta fram att det är producerat på ett bra sätt.
            Jag tror att människor på fler och fler sätt kommer att efterfråga
            den typen av produkter. Det tycker jag är bra. Medvetna konsumenter
            kommer att ställa högre krav på de varor som de köper och är säkert
            också beredda att betala ett högre pris för att få en vara som
            är producerad under vad vi anser är rimliga villkor. Men att i
            svensk lag kunna reglera detta ser jag som en omöjlighet.
          </note>
          <note type="speaker">
            Anf. 34 EGON FRID (v) replik:
          </note>
          <note>
            Fru talman! Det är uppenbart att det är just ökad priskonkurrens
            och konkurrens med sänkta priser som är regeringens linje i den
            nya konsumentpolitiken. I linje med det är det logiskt med de
            förslag som regeringen lägger fram. Men frågan är än en gång:
            Hur ska konsumenterna kunna göra de medvetna valen? Hur ska konsumenterna
            bli informerade och medvetna om miljörisker och dåliga produktionsförhållanden?
          </note>
          <note>
            Hur ska man kunna göra väl avvägda val mellan en billig dåligt
            producerad vara och en vara med lite högre pris av god kvalitet
            om producenterna, tillverkarna, inte är skyldiga att lämna den
            information som uppenbarligen är viktig för att konsumenterna
            ska kunna göra ett bra medvetet miljöval, till exempel?
          </note>
          <note>
            Det är just den typen av information i den goda marknadsföringsseden,
            vad som är tillbörlig marknadsföring i övrigt, som vi ser exempel
            på att regeringen nu väljer att plocka bort i förslaget till ny
            marknadsföringslag. Det är det som är så centralt för att vi ska
            ha bra produkter, produkter framställda på ett bra sätt och möjligheter
            för konsumenterna att ha ett gott konsumentskydd och också göra
            bra medvetna miljöval.
          </note>
          <note type="speaker">
            Anf. 35 KATARINA BRÄNNSTRÖM (m) replik:
          </note>
          <note>
            Fru talman! Att sänkta priser skulle vara regeringens linje förstår
            jag inte alls. Det lämnar jag därhän.
          </note>
          <note>
            Sedan kan jag hålla med Egon Frid. Det är klart att det är svårt
            att göra medvetna val i dag. Då är det väl bra att Sverige är
            med i EU, för detta måste gälla inom hela EU. Vi importerar varor
            från en annan del av världen, och vi vill alla att det ska vara
            bra arbetsvillkor.
          </note>
          <note>
            Det är klart att det är priset som är konkurrerande. Men om vi
            är med i EU där vi kan påverka de här sakerna och där vi säger
            att svenska konsumenter vill ha varor producerade med tanke på
            en god miljö och på ett bra sätt med tanke på både arbetsvillkor
            och miljön på jorden är det klart att det är någonting att jobba
            efter i nästa steg utifrån EU-direktiven när det gäller marknadsföringslagen,
            eller andra lagar för den delen.
          </note>
          <note>
            Hur vi än gör tror jag inte att vi med svensk lag kan täcka upp
            hur det ska produceras i andra länder, men om vi går samman inom
            EU och ställer krav, om vi diskuterar detta på ett globalt sätt,
            är jag helt övertygad om att vi går i rätt riktning. Vi kommer
            att få bättre produkter som är producerade på det sätt som vi
            vill att de ska vara. Men att bara i Sverige göra detta med lag
            tror jag inte låter sig göras.
          </note>
          <note type="speaker">
            Anf. 36 MARIA KORNEVIK JAKOBSSON (c):
          </note>
          <note>
            Fru talman! Vi har framför oss en ny marknadsföringslag att ta
            ställning till. Bakgrunden är att EU har antagit en rad ändringar
            på marknadsföringsområdet som den svenska regeringen fått i uppdrag
            att anta och offentliggöra.
          </note>
          <note>
            Det gäller i huvudsak förbudet mot otillbörliga affärsmetoder
            som tillämpas av näringsidkare på den inre marknaden.
          </note>
          <note>
            Regeringen har gjort bedömningen att det smidigaste och mest
            överskådliga sättet är att baka in EU-direktiven i 1995 års marknadsföringslag.
            Detta har då resulterat i den nya marknadsföringslagen, som vi
            debatterar här i dag.
          </note>
          <note>
            Det finns mycket att diskutera kring den nya marknadsföringslagen,
            men från Centerpartiets sida vill vi framför allt lyfta fram barnperspektivet
            i den nya marknadsföringslagen.
          </note>
          <note>
            Barn i de yngre åldrarna tar till sig information på ett okritiskt
            och onyanserat sätt. De är därför mer påverkbara än vuxna. Barn
            har inte heller samma förmåga som vuxna att skilja på reklam och
            på vanliga tv-program. Därför måste vi särskilt skydda barnen.
          </note>
          <note>
            För många företag skulle det säkerligen medföra en ekonomisk
            vinst att kunna marknadsföra sina tjänster till barn på samma
            sätt som man gör till vuxna. Men det finns andra argument som
            väger tyngre, och för Centerpartiet är barnperspektivet en självklar
            utgångspunkt.
          </note>
          <note>
            Vi har ett ansvar gentemot våra barn, att skydda dem från att
            utsättas för reklam som de har svårt att värja sig emot. Bland
            annat kommer det att vara fortsatt förbjudet att huvudsakligen
            rikta reklam till barn under tolv år.
          </note>
          <note>
            Fru talman! I remissvaren till propositionen kan utläsas att
            Barnombudsmannen ser positivt på det svenska regelverket om tv-reklam
            som riktas mot barn och hoppas att det kan vara kvar i framtiden.
            Från Centerpartiets sida delar vi den uppfattningen och ser med
            glädje att regeringens proposition inte har för avsikt att ändra
            detta förhållande.
          </note>
          <note>
            Nytt i den nya marknadsföringslagen är förbudet mot reklam som
            uppmanar till köp. Att utarbeta en lag som säger exakt vad som
            är tillåtet och förbjudet i barnreklam är i praktiken helt omöjligt.
            Därför är det av största vikt att marknadens, både rättsligt och
            normskapande, regleringar fungerar.
          </note>
          <note>
            I sammanhanget kan nämnas att Internationella Handelskammaren,
            ICC, har tagit fram särskilda regler för reklam som riktar sig
            till barn och ungdomar. Det handlar bland annat om att inte utnyttja
            barns och ungdomars naivitet eller underskatta den ålder som krävs
            för att utnyttja en viss produkt. Inte heller får barnen ta fysisk,
            psykisk eller moralisk skada till följd av reklamen, och föräldrars
            auktoritet får inte undergrävas.
          </note>
          <note>
            Fru talman! I utskottets betänkande nämns även de nordiska konsumentombudsmännens
            gemensamma ståndpunkt där man bland annat rekommenderar att reklam
            inte får utformas som ett spel eller inkluderas i ett spel.
          </note>
          <note>
            Det finns också ett resonemang om att barn inte ska uppmanas
            att lämna upplysningar om sig själva, hushållet eller andra personer
            till näringsidkare. Dessa regleringar är framtagna på ett pragmatiskt
            sätt och är långt mer adekvata och effektiva än en lag skulle
            vara.
          </note>
          <note>
            Fru talman! Det är viktigt att vi från politiskt håll inte ständigt
            hotar med rättsliga regleringar. Marknadens olika aktörer måste
            känna ett förtroende, att de själva kan ta ansvaret. Det gäller
            för alla aktörer att hitta vägar och vara självsanerande.
          </note>
          <note>
            Vi är tacksamma över att Vänsterpartiet i sin reservation faktiskt
            hyllar alliansregeringen som vill förbjuda direkta köpuppmaningar
            som riktar sig till barn. Det är roligt att oppositionen uppskattar
            det arbete som vi och övriga allianspartier genomför. Jag kan
            även passa på att informera motionären om att vi vill gå ett steg
            längre.
          </note>
          <note>
            Vi vill även förbjuda reklam som syftar till att barn ska övertala
            sina föräldrar eller andra vuxna att köpa utannonserade produkter
            från en näringsidkare. Det är minst sagt efterlängtat för föräldrar
            som ständigt behöver stå ut med att barnen försöker övertala dem
            att köpa olika saker som de har sett reklam för.
          </note>
          <note>
            Oppositionen vill att Sverige ska vara drivande i EU om nya ramar
            för tv-reklam som riktas till barn. Den som läser propositionen
            kan se att det egentligen inte finns någonting som säger att Sverige
            inte kan göra nationella regleringar på den fronten. Bland annat
            Storbritannien har förbjudit barnreklam för vissa ohälsosamma
            livsmedel. Om det finns eventuella behov att via lagen ytterligare
            reglera den svenska reklammarknaden får framtiden utvisa. Men
            det finns alltså inget hinder för detta i dag, och regeringen
            kommer att sträva efter att denna relation till EU bibehålls.
          </note>
          <note>
            Jag vill framhålla att den nya marknadsföringslagen förbättrar
            skyddet för barn. Framöver kommer Sverige att kunna visa mer hänsyn
            till barnens behov och ha möjlighet att lägga ribban högre. Den
            nya marknadsföringslagen är en uppgradering som vi varmt välkomnar.
          </note>
          <note>
            Men jag vill ändå till sist visa på en ytterligare typ av indirekt
            reklam som jag tycker är allvarlig och som riktas till barn och
            som vi behöver fundera över. Det gäller tobaksreklam. Det är fortfarande
            tillåtet att sälja choklad- och tuggummicigaretter.
          </note>
          <note>
            Med detta yrkar jag bifall till utskottets förslag.
          </note>
          <note type="speaker">
            Anf. 37 EGON FRID (v) replik:
          </note>
          <note>
            Fru talman! Maria Kornevik Jakobsson noterade att Vänsterpartiet
            tycker att vissa lagförslag i regeringens proposition är bra.
            Vi tror på en bra nationell lagstiftning som ett viktigt inslag
            i att ange hur samspelet mellan till exempel konsumenter och näringsidkare
            faktiskt ska ske. Vi har också tilltro till att lagstiftningen
            ska gälla. Vi ser ständigt exempel på avarter där den självsanering
            som Maria Kornevik Jakobsson hyllade tyvärr inte sker. Hon nämner
            själv avarter i fråga om indirekt reklam riktad till barn när
            det gäller till exempel tobak. Vi har annan typ av tydlig indirekt
            reklam när det gäller alkohol som vi inte kommer till rätta med.
          </note>
          <note>
            Men frågan är: Tror Maria Kornevik Jakobsson på en förstärkt
            lagstiftning? I så fall borde vi välja den modellen, alltså att
            det är genom lagstiftning som vi styr denna marknad, och då ska
            vi fullfölja bland annat detta med en lagstiftning mot könsdiskriminerande
            reklam. Vi ska ha en tydligare lagstiftning som förbjuder reklam
            för tobak. Vi ska ha en tydligare lagstiftning mot alkoholreklam.
            Vi ska ha en absolut lagstiftning som förbjuder tv-reklam som
            riktas till barn i alla medier från alla länders tv-stationer.
          </note>
          <note>
            Tror Maria Kornevik Jakobsson på en förstärkt lagstiftning, eller
            tror hon att marknaden är mogen att stå för en egen självsanering?
          </note>
          <note type="speaker">
            Anf. 38 MARIA KORNEVIK JAKOBSSON (c) replik:
          </note>
          <note>
            Fru talman! Ja och nej, kan jag kanske börja med att säga. Jag
            tror på aktiva konsumenter, jag tror på en aktiv upplysning, jag
            tror på bra märkning, och jag tror på ett bra EU-samarbete. Jag
            tror faktiskt att även marknaden tar ansvar om de saker som jag
            räknade upp faller på plats.
          </note>
          <note>
            Skulle det visa sig att det går åt det andra hållet får man självklart
            göra någonting åt det. Men som det ser ut just nu pekar ingenting
            på att det går åt ett annat håll.
          </note>
          <note>
            Det finns så ofantligt många tv-kanaler som vi inte kan komma
            åt. Det som vi däremot kan göra är att upplysa föräldrarna om
            att de har ett stort ansvar när det gäller vad barn tittar på
            och hur barn uppfattar reklam. Vi får inte glömma föräldrarnas
            ansvar i detta sammanhang.
          </note>
          <note type="speaker">
            Anf. 39 EGON FRID (v) replik:
          </note>
          <note>
            Fru talman! Jag håller med om att vi styr oerhört mycket genom
            vår konsumentmakt, och vi ska använda vår konsumentmakt mot näringen
            och välja bort dåliga och oetiska produkter, produkter som skadar
            vår miljö och produkter som framställs där det inte finns bra
            lagar och avtal och där man har barnarbete. Därför har vi reserverat
            oss till förmån för vad god marknadsföringssed är och den viktiga
            och breda miljöinformationen riktad till konsumenter.
          </note>
          <note>
            För att vi ska kunna utnyttja vår konsumentmakt fullt ut behöver
            vi ha en bra nationell lagstiftning. Vi behöver naturligtvis också
            ha ett bra internationellt samarbete, så att vi på ett tydligt
            sätt kan få stöd för hur varor och tjänster produceras i andra
            länder än Sverige.
          </note>
          <note>
            Men det låter på Maria Kornevik Jakobsson som om vi behöver stöd
            i den nationella lagstiftningen. Därför är det märkligt att inte
            fler partier ställer sig bakom en lagstiftning mot könsdiskriminerande
            reklam som dessutom ligger nära reklam riktad till barn. I den
            mest sofistikerade könsdiskriminerande reklamen finns en vilja
            att rikta sig till barn och ungdomar. Vore det då inte hederligare
            av Maria Kornevik Jakobsson att säga att vi behöver en lagstiftning
            mot könsdiskriminerande reklam?
          </note>
          <note type="speaker">
            Anf. 40 MARIA KORNEVIK JAKOBSSON (c) replik:
          </note>
          <note>
            Fru talman! Egon Frid lägger på mig saker som jag inte känner
            igen att jag har sagt, och det har inte heller varit mitt uppsåt
            att säga det.
          </note>
          <note>
            Jag tycker att en sådan lag ska införas jag kommer ihåg att jag
            stod här för några minuter och talade om det om det visar sig
            att det går åt motsatt håll.
          </note>
          <note>
            Att lagstifta så att människor inte behöver tänka själva tror
            jag inte är bra. Däremot tror jag på att effektivt upplysa och
            informera människor och se till att de har en möjlighet att hämta
            dessa uppgifter och att de också lär sig hur de ska hämta dem.
          </note>
          <note>
            Självklart har vi i Sverige också ett globalt ansvar. Självklart
            är det så. Men vi kan inte bara ta ansvar genom att säga nej till
            vissa saker. Vi kan säga nej till väldigt mycket. Men när det
            gäller till exempel barnarbete ska vi också veta vad vi gör mot
            det barnet och den familjen och vad detta barn har för alternativ
            om vi inte hjälper till att ge alternativ.
          </note>
          <note>
            Det är så lätt att säga en massa saker som låter bra. Men om
            man går lite bakom detta och ser på konsekvenserna för det barn
            som kanske får göra denna matta, så kan man fråga: Vad har detta
            barn för val? Vi kan inte lösa deras problem med våra metoder.
            Det är en mycket större debatt. Men jag håller helt med om att
            vi ska göra allt vi kan.
          </note>
          <note>
            Vad gäller könsdiskriminerande reklam tycker jag att det är ett
            bra exempel på att vi har tagit ansvar och att vi faktiskt inte
            är intresserade av könsdiskriminerande reklam, och vi ska fortsättningsvis
            inte heller vara det.
          </note>
          <note>
            Katarina Brännström sade för en stund sedan att vad jag tycker,
            vad Egon Frid tycker och vad fru talman tycker kanske är tre helt
            olika saker. Först måste vi därför sätta oss ned och göra en gemensam
            gradering av detta, och så måste alla gå med på det. Jag tror
            alltså fortfarande på upplysning och information.
          </note>
          <note type="speaker">
            Anf. 41 JAN ERTSBORN (fp):
          </note>
          <note>
            Fru talman! Regeringens förslag till ny marknadsföringslag är,
            som tidigare sagts, en implementering av ett direktiv från 2005
            från Europaparlamentet och ministerrådet. Det är alltså framförhandlat
            av den tidigare socialdemokratiska regeringen, vilket jag tycker
            att det är värt att notera.
          </note>
          <note>
            Direktivet är ett fullharmoniseringsdirektiv. Det innebär alltid,
            som vi lärt från många olika områden inom EU, att det finns både
            fördelar och nackdelar. Ett enskilt land kan inte få igenom allt.
            Men i det här fallet är frågan om inte Sverige faktiskt har det.
            Jag har i alla fall väldigt svårt att se att det finns någonting
            som förändrar det starka konsumentskydd som under en lång tid
            byggts upp i Sverige med inte minst den praxis som Marknadsdomstolen
            har utvecklat.
          </note>
          <note>
            Jag vill nämna ett gammalt exempel som har berört mig själv en
            hel del och som finns redan i den tidigare marknadsföringslagen
            då 9 §, i det nya förslaget 15 § om konkursutförsäljning. Det
            var ett väldigt missbruk av detta under 1980-talet och i början
            av 1990-talet innan vi fick en lagstiftning på området. Missbruket
            försvann faktiskt helt och hållet. Vi fick en direkt lagstiftning
            som säger att konkursutförsäljning är när konkursförvaltaren säljer
            ut eller när någon säljer ut för konkursboets räkning. Vi fick,
            som sagt, helt bort det missbruket.
          </note>
          <note>
            Kuriosa i sammanhanget är en möbelhandlare som under en tid fortsatte
            att annonsera om konkurrensutförsäljning uppenbart i hopp om att
            folk inte skulle läsa alla bokstäverna i annonsen. Kreativiteten
            är alltså ganska god hos våra företagare men ibland lite missriktad.
            Vi tror att vi kan lagstifta mot det.
          </note>
          <note>
            I övrigt ska jag inte upprepa vad Katarina Brännström och Maria
            Kornevik Jakobsson här har sagt. Alla vi i alliansen står ju bakom
            framlagt förslag.
          </note>
          <note>
            En kort stund ska jag dock ägna mig åt frågan om fakturaskojerier.
            Den kampen vill jag gärna aktivt ta del i och har också gjort
            det under mina år här i riksdagen.
          </note>
          <note>
            Den absolut vanligaste formen av fakturaskojeri är att skicka
            ut fakturor utan att en vara eller en tjänst beställts. Detta
            förekommer ganska mycket. Det förekommer riktat till konsumenter,
            föreningar, organisationer samt små och även stora företag. Det
            brukar accelerera lite grann inför sommaren och i semestertider
            då sådana här fakturor uppenbarligen kan smita igenom i betalningstransaktionerna
            hos vissa företag.
          </note>
          <note>
            Det här måste naturligtvis bekämpas på olika sätt. Här gör Svensk
            Handel en fantastisk insats. För det tycker jag att vi ska ge
            dem allt beröm.
          </note>
          <note>
            Jag har i dag varit inne på Svensk Handels hemsida och där tittat
            på deras varningslista. Där finns 82 företag. Av dessa företag
            tillkom 17 så sent som i april och maj i år, så det är i allra
            högsta grad en levande verksamhet som Svensk Handel bekämpar.
            Det gör de på ett alldeles utmärkt sätt. De har inte bara varningslistan
            utan också mycket tydliga och bra instruktioner riktade till både
            privatpersoner och företagare om hur man ska agera om man får
            fakturor på varor och tjänster som inte beställts.
          </note>
          <note>
            Under handläggningen av det här ärendet påtalade Svensk Handel
            för oss att vi borde ha med mer ingripande åtgärder i marknadsföringslagen.
            Vi förstod väl egentligen aldrig riktigt vad man menade med det.
            Jag tycker absolut inte att marknadsföringslagen är rätta vägen
            för en fortsatt kamp mot fakturaskojerierna.
          </note>
          <note>
            Men kampen måste fortsätta. Jag är därför väldigt glad över att
            justitieministern har öppnat för lite fler åtgärder i sammanhanget.
            Det tänker jag fortsätta att agera för.
          </note>
          <note>
            Personligen tror jag att det framför allt är ändringar i kreditupplysningssammanhang
            som behöver göras så att företagare inte hamnar i detta med kreditupplysningar
            redan vid en ansökan om betalningsföreläggande.
          </note>
          <note>
            Det här var lite grann om en speciell del av betänkandet fakturaskojerier
            som jag tycker att det är värt att lyfta fram.
          </note>
          <note>
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <note type="speaker">
            Anf. 42 YVONNE ANDERSSON (kd):
          </note>
          <note>
            Herr talman! Att i den här debatten vara sista talare bland majoritetens
            parlamentariker och komma upp före ministern, som jag tacksamt
            och glatt välkomnar till debatten, innebär alltid speciella förhållanden.
            Risken är stor att man upprepar allt som redan sagts. Många har
            ju talat om och lyft fram de svåra frågor som det faktiskt är
            fråga om här.
          </note>
          <note>
            En ny marknadsföringslag är ett stort, brett och komplicerat
            område. Egentligen rör det balansen i hur en näringsidkare faktiskt
            ska kunna lyfta fram det som behövs för att agera på marknaden.
            Ett bra näringsliv vill vi alla ha. Konsumenterna, vi själva,
            vill ha all information vi kan få på olika sätt.
          </note>
          <note>
            Hur får man en balans här? Hur får man den moral som ska öppna
            för ett fritt demokratiskt samhälle där alla de här krafterna
            ska få leva under rimliga förhållanden? Där har vi alla ett ansvar.
          </note>
          <note>
            Just nu när vi har debatterat här kan jag tycka att det är ganska
            bra att vi är med i EU ja, det är nästan riktigt bra därför att
            här får vi en uppstramning inom det fält där vi är medlemmar och
            i den globalisering där vi existerar på en marknad som blir allt
            vanligare för oss.
          </note>
          <note>
            Var och en av oss sticker kanske nu och då över till något annat
            land i Europa. Vi har affärer med de andra länderna, och vi har
            olika samarbeten. Nu får vi alltså direktiv som förs in i ländernas
            lagar och som gör att vi kan vara trygga var vi än befinner oss.
          </note>
          <note>
            Men, herr talman, man kan också i en sådan här debatt lite grann
            fundera på hur saker uppmärksammas som också beror på den konstellation
            som vi har här i vårt parlament.
          </note>
          <note>
            Vi kristdemokrater står bakom hela betänkandet och yrkar avslag
            på samtliga reservationer. Vän av ordning kan då fråga: Varför
            gör vi det? Är inte frågan om fakturaskojeri, frågan om reklam
            riktad till barn och frågan om könsdiskriminerande reklam frågor
            som Kristdemokraterna har drivit? Jo, så är det.
          </note>
          <note>
            Det jag tycker är lite intressant här är just att vi har viktiga
            frågor som alla partier i vår riksdag har drivit. Jag tror att
            jag själv skrev en av de första motionerna om fakturaskojerierna.
            Den dåvarande majoriteten som leddes av Socialdemokraterna var
            väldigt seg med att göra något, tyckte jag. Men man gjorde något.
            Efterhand hade vi arbetat fram frågan som blev ett allt större
            problem. Konsumentverket och många olika krafter gick in men också,
            naturligtvis, regeringen och slutligen riksdagen.
          </note>
          <note>
            Nu finns det med i marknadsföringslagen. Inte är det fråga om
            någon avtrubbning av de bestämmelserna! Nej, jag tycker att den
            nya marknadsföringslagen snarare spetsar till den lag vi hittills
            haft, nämligen 1995 års marknadsföringslag.
          </note>
          <note>
            Nu kommer oppositionen och trycker på. Man vill ha ännu starkare
            regleringar detta till och med innan vi kunnat följa upp och utvärdera
            det som den förra regeringen gjorde.
          </note>
          <note>
            Vi är överens om målen i de här frågorna. Nu har oppositionen
            en reservation. Det ska kanske vara så. Men fortfarande finns
            det inga delade meningar i de här frågorna. Vi följer utvecklingen,
            som ju en ansvarsfull regering måste göra.
          </note>
          <note>
            Också när det gäller reklam riktad till barn har jag varit med
            och skrivit många motioner. Vi är överens om tagen. Men frågan
            är vilka krafter som är starkast. Är det lagen? Är det branscherna?
            Eller är det att ideella organisationer får ta ett ansvar eller
            att också föräldrarna får ta ett ansvar och bli medvetna om allvaret
            med att faktiskt ta sitt ansvar?
          </note>
          <note>
            Det här har vi att spela med. Vad väljer då vår regering? Jo,
            man talar om att vi följer frågan och att vi kommer att gå vidare
            och se vad som händer. Men i dagsläget är vi inte beredda när
            det gäller ett förbud i lagen.
          </note>
          <note>
            Det har inte heller den förra regeringen varit beredd att göra.
            Det är ingen ny företeelse att reklam riktas mot barn, nej, inte
            alls. Men vi är alla överens om att vi inte vill ha det, och vi
            vill så att säga snurra på stenarna så att man kommer framåt.
            Men den sittande regeringen är inte passiv i de här frågorna,
            det vill jag göra klart för dem som eventuellt lyssnar på debatten.
          </note>
          <note>
            När det gäller könsdiskriminerande reklam vilket parti som sitter
            i riksdagen vill ha det? Vi har alla partier varit uppe på barrikaderna
            för att vi inte ska ha könsdiskriminerande reklam. Återigen: Vi
            har olika metoder för att nå målen. Jag utgår från att ministerns
            anförande i någon mån kommer att ta upp de viktiga ställningstagandena
            i det arbete som den sittande regeringen gör och som den majoritet
            som vi har i riksdagen beslutar över.
          </note>
          <note>
            Herr talman! Rollerna är olika mellan opposition och majoritet.
            Jag är glad för att vi får vara med och arbeta i en majoritet
            som tar ansvar i viktiga frågor som rör marknadsföringen. Jag
            har nämnt tre som det är väldigt viktigt att peka på och där Kristdemokraterna
            har haft mycket starka intressen. Det arbetet har vi inte alls
            lagt ned, utan vi tycker att det kommer till tydligt uttryck i
            regeringens arbete med frågorna: att följa upp, att vara med,
            att vidta åtgärder i de fall det inte skulle gå i avsedd riktning.
          </note>
          <note type="speaker">
            Anf. 43 EGON FRID (v) replik:
          </note>
          <note>
            Herr talman! Yvonne Andersson gör inledningsvis samma konstaterande
            som jag att det är obalansen mellan konsumenter och näringsidkare
            som den här frågan handlar om. Men sedan gör vi kanske inte samma
            analys av hur stor den obalansen är.
          </note>
          <note>
            Vi har diskuterat de här frågorna tidigare, och i tilltron till
            näringens eget ansvar kontra vår ambition att ha en bra och stark
            lagstiftning skiljer vi oss åt. Skulle inte girigheten inom näringen
            finnas och de tecken på girighet som vi ser skulle vi inte ens
            behöva diskutera otillbörliga affärsmetoder. Det är helt uppenbart
            att trots näringens och tillverkarnas ansvar och moraliska nivå
            en nivå de borde ha finns det klart otillbörliga affärsmetoder
            som vi måste reglera mot i en lagstiftning.
          </note>
          <note>
            Yvonne Andersson nämner den handlingskraftiga regeringen. Men
            det är inte regeringen som har varit handlingskraftig, utan här
            är det ett EU-direktiv som implementeras. Jag vill i och för sig
            inte göra detta till en EU-debatt utifrån att den kritik som Vänsterpartiet
            har mot marknadsföringslagen är att vi inskränker möjligheterna
            att få viktig kunskap om varor, tjänster och produkter som kommer
            från länder utanför EU. Dessa begränsas avseende den inre marknaden.
          </note>
          <note>
            Det var den förra regeringen som tillsatte utredningen om könsdiskriminerande
            reklam. Den enligt Yvonne handlingskraftiga regeringen väljer
            att lägga den utredningen i papperskorgen. Är inte det oansvarigt?
          </note>
          <note type="speaker">
            Anf. 44 YVONNE ANDERSSON (kd) replik:
          </note>
          <note>
            Herr talman! Det första jag måste lyfta fram och som jag nämnt
            tidigare är att jag inte gillar attityden att näringen skulle
            vara girig och antydan om att de skulle vara omoraliska. Okej,
            det finns missbruk i alla sammanhang, men jag tror att man ska
            vara otroligt försiktig med att tala om girighet. För att vi ska
            kunna vara öppna, vara klara över förhållandena i samhället och
            ha ett starkt samhälle är det en ökad tilltro till näringslivet
            som behövs. Det är de otillbörliga affärsmetoderna som regleras
            för att skydda oss. Det kanske många gånger handlar om okunskap
            snarare än om girighet. Alla ska hitta balansen.
          </note>
          <note>
            Jag gillar inte antydan om girighet.
          </note>
          <note>
            När det gäller handlingskraften hos regeringen och att det var
            den förra regeringen som tillsatte utredningen i januari 2006
            eller något sådant visste jag inte att utredningen var lagd i
            papperskorgen. Det är möjligt att Egon Frid vet mer, herr talman,
            än vad jag vet i den frågan. Men man har inte tagit upp det som
            ett lagförslag.
          </note>
          <note>
            Vad jag har hört ministern säga i samband med interpellationsdebatter
            är snarare att man inte ser det som förenligt med yttrandefrihetsgrundlagen
            och tryckfrihetsförordningen. Det skulle behövas en grundlagsändring,
            och den ändringen är man inte beredd att göra i dagsläget utan
            snarare vill man arbeta med hjälp av andra krafter i samhället.
            Det är också ett övervägande. Jag respekterar att man väljer andra
            sätt att möta problemen. Men framför allt har ministern tydligt
            uttryckt att man följer frågan.
          </note>
          <note type="speaker">
            Anf. 45 EGON FRID (v) replik:
          </note>
          <note>
            Herr talman! Det kallas att slänga en utredning i papperskorgen
            när man inte väljer att arbeta fram ett lagförslag utifrån utredningen.
          </note>
          <note>
            Jag vet att Yvonne Andersson inte gillar att misstänkliggöra
            någon näring över huvud taget som girig eller omoralisk. Naturligtvis
            gäller det att försöka vara balanserad i kritiken mot alla typer
            av verksamhet. Det är jag också skyldig att vara. Majoriteten
            av all näringsverksamhet har en ambition att vara seriös, men
            vi måste våga lyfta fram och diskutera den girighet och de omoraliska
            beteenden som finns och som faktiskt visar sig i de otillbörliga
            affärsmetoderna.
          </note>
          <note>
            Vi kan bara nämna Icahandlarnas köttfärsskojeri. Det var de absolut
            rikaste Icahandlarna i landet som sysslade med köttfärsskojeri.
            Det var inte av okunskap, utan det var just av girighet.
          </note>
          <note>
            Ett annat exempel som vi har diskuterat är skuldsättningen av
            psykiskt funktionshindrade med otillbörliga affärsmetoder. Via
            direktreklam säljer man produkter och tjänster till psykiskt funktionshindrade
            och sätter dem i skuldfällan.
          </note>
          <note>
            Det här är två konkreta exempel på otillbörliga affärsmetoder
            som just handlar om girighet och omoral. Vi måste inse att den
            här marknaden behöver en stark reglering för att vi ska komma
            undan de här problemen.
          </note>
          <note type="speaker">
            Anf. 46 YVONNE ANDERSSON (kd) replik:
          </note>
          <note>
            Herr talman! Jag har uppfattat att uttrycket att slänga utredningen
            i papperskorgen innebär att man inte gillar utredningens förslag
            och innehåll. Jag har inte uppfattat att regeringen har sagt att
            de inte gillar utredningens innehåll. Jag tror snarare att man
            har tagit vara på mycket av det som utredningen har mynnat ut
            i, men man fullföljer inte allt.
          </note>
          <note>
            Egon Frid nämner Icahandlarna. Visst, tog inte både branschen
            och de krafter som finns i samhället starkt avstånd? Var det någon
            av oss som inte hörde medier rapportera om köttfärsaffären? Är
            det någon Icahandlare som har vunnit på att man använde sig av
            den typen av metoder? Nej, jag tycker att det är självklart att
            vi ska lagstifta mot otillbörliga affärsmetoder. Men jag finner
            inte att den nya marknadsföringslagen trubbar av lagen på något
            sätt. Allt finns med.
          </note>
          <note>
            Jag har inte funnit att det på något som helst sätt är sämre
            lagstiftning för konsumenten som vi får nu. Jag tror att vi får
            samma skydd. Det är viktigt att vi alla är uppmärksamma på att
            lagen tillämpas. Det är där som de stora problemen är, tror jag.
          </note>
          <note>
            Sedan tycker jag att vi ska ha en tilltro till näringslivet.
            Det är därigenom vi har möjlighet att ha en hög välfärd i vårt
            samhälle.
          </note>
          <note type="speaker">
            Anf. 47 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! När riksdagen i eftermiddag beslutar om en ny marknadsföringslag,
            att ersätta nuvarande marknadsföringslag från 1995, innebär det
            att EU:s direktiv om otillbörliga affärsmetoder genomförs i svensk
            lag. Lagen träder i kraft den 1 juli i sommar. EU-direktivet antogs
            i maj 2005 och skulle ha varit genomfört redan i december 2007.
            Det var den dåvarande regeringen som deltog i framförhandlandet
            av direktivet. Det har ankommit på den nya regeringen att se till
            att direktivet genomförs i svensk lag.
          </note>
          <note>
            Direktivet är ett fullharmoniseringsdirektiv, vilket innebär
            att vi nu får ett gemensamt och högt konsumentskydd när det gäller
            marknadsföring inom EU. Det innebär ytterligare ett steg på vägen
            mot ett harmoniserat konsumentskydd på hög nivå i hela EU-området.
            För den europeiske konsumenten betyder det inte längre något i
            vilket EU-land en vara eller tjänst inhandlas. Samma regler och
            konsumentskydd gäller överallt. Det gäller marknadsföring av alla
            produkter och i alla former av medier.
          </note>
          <note>
            Regeringens förslag innebär en tydlig och förutsägbar reglering.
            Flera uttryckliga förbud införs, bland annat ett förbud mot aggressiv
            marknadsföring. Fler åtgärder kommer också att kunna leda till
            marknadsstörningsavgift än i dag. Det gäller till exempel den
            lista över 31 uttryckliga metoder som alltid ska anses otillbörliga.
          </note>
          <note>
            Samtidigt kommer konsumenter och näringsidkare att känna igen
            mycket i den nya lagen. Regeringen har gjort de ändringar som
            varit nödvändiga för att genomföra direktivet, men ansträngt sig
            att behålla den gamla lagens struktur och terminologi där det
            varit möjligt.
          </note>
          <note>
            Det gör att det finns flera viktiga likheter med den gamla lagen:
          </note>
          <note>
            Det finns också en rad nyheter i den nya lagen.
          </note>
          <note>
            Den nya lagens tillämpningsområde utvidgas till att även avse
            information som lämnas efter ett köp, stärkt skydd vid till exempel
            reklamation och utebliven leverans.
          </note>
          <note>
            Ett nytt begrepp, köperbjudande, införs. Det innebär att om en
            näringsidkare väljer att ange pris tillsammans med en bestämd
            produkt måste priset vara korrekt, det vill säga inklusive moms
            och avgifter. Dessutom ska näringsidkaren ange adress och villkor
            för betalning med mera. Bestämmelsen är utformad i enlighet med
            direktivets krav och innebär att näringsidkare själva får välja
            när de vill ange pris i marknadsföring av vissa bestämda produkter.
            Om de väljer att ange ett pris måste detta vara korrekt.
          </note>
          <note>
            Ett förbud mot aggressiv marknadsföring införs och innebär att
            förutom trakasserier, tvång, fysiskt våld och hot kan också åtgärder
            som är särskilt påträngande och ofta förekommande anses utgöra
            aggressiv marknadsföring. Vid bedömningen av om en åtgärd är aggressiv
            ska hänsyn tas till tidpunkt, plats, art och varaktighet. Som
            exempel kan nämnas påträngande och oönskad telefonförsäljning.
          </note>
          <note>
            En så kallad svart lista med 31 åtgärder som alltid anses vara
            otillbörliga införs. Vid överträdelse av dessa förbud kan marknadsstörningsavgift
            åläggas. Det är en lista med uttryckliga förbud som både näringsidkare
            och konsumenter har nytta av att känna till. Många förbud kan
            vi stöta på dagligen i olika försäljningssituationer, och förhoppningen
            är att med god kunskap om skyldigheter och rättigheter kunna stärka
            konsumenternas skydd.
          </note>
          <note>
            Det är också viktigt att Konsumentverket utövar en effektiv tillsyn
            över den nya lagen och sprider information om dess innehåll. Även
            om många av dessa åtgärder redan i dag kan förbjudas med stöd
            av generalklausulen blir det tydligare för konsumenter och näringsidkare
            vad som gäller. Den svarta listan kan även tillämpas till skydd
            för näringsidkare. Exempel på förbud på listan är
          </note>
          <note>
            Under resans gång fram till regeringens proposition har det flera
            gånger ifrågasatts om det svenska förbudet mot reklam riktad till
            barn i marksänd tv skulle kunna upprätthållas. Men vårt barnreklamförbud
            motiveras i huvudsak av andra skäl än sådana som är att hänföra
            till konsumentkollektivets ekonomiska intresse. Det handlar således
            om skäl som faller utanför tillämpningsområdet för direktivet
            om otillbörliga affärsmetoder. För mig och för kulturministern
            och Europaministern stod det tidigt klart att radio- och tv-lagstiftningen
            i detta avseende inte berörs av direktivet och därför inte heller
            behöver ändras. Detta är ett tydligt ställningstagande till skydd
            för barnen.
          </note>
          <note>
            Det europeiska samarbetet inom ramen för EU syftar till att tydliggöra
            medborgarnas rättigheter och möjligheter varhelst i EU de valt
            att bo och verka eller för kortare eller längre tids besök. Dit
            hör också deras val att köpa varor eller tjänster med ursprung
            i någon av medlemsstaterna. Den europeiska konsumenträtten syftar
            just till att ge den europeiska konsumenten samma skydd varhelst
            hon eller han väljer att köpa en vara eller tjänst.
          </note>
          <note>
            Det europeiska konsumentskyddet har kommit en bra bit på väg,
            men mycket återstår att göra. Få områden är så påverkade av den
            harmonisering som äger rum inom EU som just konsumenträtten. Harmonisering
            betyder givetvis inte att allt kommer att se ut på precis samma
            sätt som det gjort i till exempel Sverige, ett land med ett utvecklat
            konsumentskydd. Harmoniseringen innebär dock att konsumentskyddet
            stärks till en högre och gemensam nivå i hela EU-området. Det
            är till fördel inte bara för medborgarna i de länder som inte
            legat lika långt fram, utan också för alla svenskar som vistas
            i eller handlar med leverantörer i dessa länder och de blir bara
            fler och fler.
          </note>
          <note>
            Det europeiska perspektivet på konsumentpolitiken är mycket tydligt.
            Grunden för denna är formulerad i EG-fördragets artikel 153. I
            denna står det: För att främja konsumenternas intresse och säkerställa
            en hög konsumentskyddsnivå ska gemenskapen bidra till att skydda
            konsumenternas hälsa, säkerhet och ekonomiska intressen samt främja
            deras rätt till information och utbildning och deras rätt att
            organisera sig för att tillvarata sina intressen.
          </note>
          <note>
            Det slås vidare fast: Konsumentskyddskraven ska beaktas när gemenskapens
            övriga politik och verksamhet utformas och genomförs.
          </note>
          <note>
            I kommissionens strategi för EU:s konsumentpolitik för perioden
            20072013 ställs tre delmål upp:
          </note>
          <note>
            En stor del av vårt nationella regelverk på konsumentområdet
            i dag härrör från EU:s regelverk. Hittills har konsumentregler
            på miniminivå varit det mest vanliga. Detta frångås nu mer och
            mer. Kommissionen har inlett ett arbete med att se över ett antal
            konsumentskyddsdirektiv i syfte att uppnå ett mer tydligt och
            enhetligt regelverk. Ambitionen är full harmonisering på hög skyddsnivå.
          </note>
          <note>
            I detta anförande instämde Jan Ertsborn (fp).
          </note>
          <note type="speaker">
            Anf. 48 AMEER SACHET (s) replik:
          </note>
          <note>
            Herr talman! Ledamöter! Statsrådet Nyamko Sabuni deltar i debatten
            om marknadsförings- och konsumentfrågorna, viktiga frågor som
            berör oss alla.
          </note>
          <note>
            Jag tänkte koncentrera mig på könsdiskriminerande reklam. Som
            jag nämnde i mitt anförande är Sverige det enda av de nordiska
            länderna som saknar en lagstiftning som förbjuder könsdiskriminerande
            reklam. De andra länderna har funnit att det är nödvändigt och
            viktigt att lagstifta i den frågan. Men det har inte Sverige,
            trots att vi har haft en utredare som har lämnat sitt betänkande
            Könsdiskriminerande reklam kränkande utformning av kommersiella
            meddelanden till statsrådet. Utredaren har också kommit fram till
            att en lagstiftning inte strider mot grundlagen.
          </note>
          <note>
            Vad är det som gör att den svenska regeringen inte finner det
            viktigt och nödvändigt att lagstifta i denna fråga?
          </note>
          <note>
            Våra grannländer har redan lagstiftning mot detta. Kulturellt,
            historiskt och politiskt ligger vi väldigt nära Danmark, Norge,
            Finland och Island. Två av dessa länder är medlemmar i samma union
            som vi.
          </note>
          <note type="speaker">
            Anf. 49 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Först och främst vill jag säga att jag har samma
            uppfattning som Sachet, det vill säga att könsdiskriminerande
            reklam är osmakligt. Jag ser gärna att mer händer på det området.
          </note>
          <note>
            När det gäller jämförelsen med våra nordiska länder är det sant
            att de på olika sätt har reglerat mot könsdiskriminerande reklam.
            Men det finns i dag ingen specifik utvärdering av hur detta har
            påverkat reklamen i dessa länder. I dag kan ingen säga om reklamen
            i de andra nordiska länderna ser annorlunda ut än reklamen i Sverige.
          </note>
          <note>
            Med det sagt vill jag också påpeka att grundlagarna ser olika
            ut i de olika nordiska länderna. Skulle vi för vår del välja att
            lagstifta mot könsdiskriminerande reklam måste vi ändra i grundlagen.
            Det är inga problem att ändra i grundlagen om man tycker att det
            verkligen ger de resultat man vill få om man lagstiftar. I detta
            fall är min och regeringens bedömning att vi inte skulle få de
            effekter vi efterfrågar med denna lag.
          </note>
          <note>
            Det är som Yvonne Andersson och andra sade: Hur bedömer man vad
            som är könsdiskriminerande reklam? Vems smak ska vi utgå från?
            Ska en mindre kommitté i domstolen få säga till oss övriga medborgare
            i Sverige vad som är anständigt och inte? Det är mycket svårt
            att dra den gränsen.
          </note>
          <note>
            Eftersom jag inte ser att lagen kommer att få den effekt som
            efterfrågas menar jag att det inte heller är motiverat att ändra
            i grundlagen.
          </note>
          <note>
            Dessutom anser jag att näringslivets självsanering är mycket
            effektivare. De tar emot fler anmälningar och kan hantera dem
            på ett mycket snabbare sätt än en domstol. För sakens skull är
            det bättre att det hanteras fler fall än att en domstol får hantera
            fall med en lag som är otymplig och där man inte vet var gränserna
            går. Jag är därför nöjd med tillståndet som det är i dag.
          </note>
          <note type="speaker">
            Anf. 50 AMEER SACHET (s) replik:
          </note>
          <note>
            Herr talman! Jag tackar statsrådet. Utredningen har inte kommit
            fram till att förslaget är grundlagsstridigt. Det har därför inte
            behandlats i Lagrådet. Regeringen har inte velat gå vidare och
            behandla förslaget. Vi i oppositionen beklagar att regeringen
            inte vill gå vidare med förslaget, särskilt med tanke på att Sverige
            i många decennier har lyft fram jämställdhetsfrågor i mycket större
            utsträckning än många andra länder. Vi ligger långt fram i dessa
            frågor. Men det krävs mer, bland annat någon form av lagstiftning
            som förbjuder könsdiskriminerande reklam.
          </note>
          <note>
            Den självreglering vi har i dag är inte tillfredsställande. Fler
            och fler har börjat anmäla reklam som finns utomhus. Varken jag,
            statsrådet, andra vuxna, ungdomar eller barn kan välja bort den
            reklamen eftersom den finns överallt utomhus. Tänker man på jämställdheten
            borde det finnas en öppning för att kunna reglera detta.
          </note>
          <note>
            Vi har redan i dag förbud mot könsdiskriminering i arbetslivet.
            Ingen får särbehandlas på grund av kön. Jag tror att man skulle
            kunna reglera i andra sammanhang, till exempel när det gäller
            könsdiskriminering i reklam.
          </note>
          <note>
            Jag vill gärna höra mer från statsrådet om vad det är som gör
            att det strider mot vår grundlag eftersom andra nordiska länder
            har implementerat det i sin lagstiftning.
          </note>
          <note type="speaker">
            Anf. 51 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Som jag sade i mitt förra inlägg ser våra grundlagar
            olika ut. Jag kan inte svara på varför deras grundlagar tillåter
            denna typ av reglering, utan jag kan bara svara på varför vår
            grundlag inte tillåter denna typ av reglering. Det beror framför
            allt på en sak.
          </note>
          <note>
            Den strikt kommersiella reklamen som gäller pris, kvantitet och
            kvalitet regleras i marknadsföringslagen, med andra ord det betänkande
            vi nu diskuterar. Men det finns också reklam som har till syfte
            att opinionsbilda och att sprida värderingar. Denna typ av opinionsbildning
            och budskap är skyddade i grundlagen. Frågan är då om man inte
            med hjälp av reklam får sprida opinion. Min uppfattning är att
            man fortfarande bör få göra det.
          </note>
          <note>
            Man kan också hamna i det beslut som Sachet och hans parti har
            hamnat i, nämligen att man inte får bilda opinion med hjälp av
            reklam. Då får man vara redo att ändra grundlagen. Då får ni göra
            det.
          </note>
          <note>
            Men alliansen har kommit fram till att för att införa denna lag
            måste vi ändra grundlagen. Civilutskottet och lagutskottet har
            kommit fram till det, och juristerna i Regeringskansliet säger
            samma sak. När alla dessa instanser har kommit fram till samma
            sak förstår jag inte varför en enmansutredares ord ska väga tyngre.
          </note>
          <note>
            Men driv er politik! När ni får tillfälle och möjlighet att genomföra
            den kan ni göra det. Vi anser inte att det kommer att ge de effekter
            vi vill ha.
          </note>
          <note>
            Att näringslivet inför en reklamombudsman välkomnar jag mycket.
            Det innebär mer pengar och större resurser. Därmed kan fler fall
            behandlas inom ramen för reklamombudsmannens uppgift.
          </note>
          <note>
            Återigen vill jag säga att grundlagarna ser olika ut. Därför
            kan vi inte kopiera våra grannars lagar rakt av här i Sverige.
          </note>
          <note type="speaker">
            Anf. 52 EGON FRID (v) replik:
          </note>
          <note>
            Herr talman! Jag välkomnar också Nyamko Sabunis deltagande i
            civilutskottets debatt om ny marknadsföringslag. Jag noterar att
            ministern följde dagordningen till punkt och pricka och i sitt
            anförande inte nämnde frågan om könsdiskriminerande reklam. Den
            finns visserligen inte direkt med i marknadsföringslagen, men
            den finns med i civilutskottets betänkande.
          </note>
          <note>
            Jag kan börja i den änden som det förra replikskiftet slutade.
            Hela frågan handlar om huruvida vi tror att näringslivets självsanering
            när det gäller otillbörliga affärsmetoder fungerar eller inte.
          </note>
          <note>
            Regeringen och alliansmajoriteten hyllar den utökade lagstiftningen
            och regleringen i EU-direktivet som förändrar marknadsföringslagen.
            I linje med det borde regeringen och alliansmajoriteten också
            tycka att en utökad lagstiftning för att påskynda näringslivets
            sanering och självsanering skulle vara önskvärd.
          </note>
          <note>
            Det är märkligt när ministern tar upp att frågan om könsdiskriminerande
            reklam inte har stöd i grundlagen. Frågan är inte belyst, utan
            det är ministerns egen slutsats att det strider mot grundlagen.
            Det är märkligt när ministern säger att könsdiskriminerande reklam
            skulle vara opinionsbildande. Vi ska ju hindra den typen av opinionsbildning.
            Det är själva grunden och kärnan i att ha en lagstiftning mot
            könsdiskriminerande reklam.
          </note>
          <note type="speaker">
            Anf. 53 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! När man diskuterar de här stora viktiga frågorna
            är det jätteviktigt att man tänker efter före. Att diskutera huruvida
            vi ska begränsa yttrandefriheten för att en del av opinionsbildningen
            kan innehålla olämpliga bilder på kvinnor och män tycker jag är
            att gå lite väl långt.
          </note>
          <note>
            Vi ska värna våra tryckfrihetslagar. De är viktiga. Det är långt
            ifrån alla länder i världen som har så bra lagar som Sverige,
            och jag menar att det inte finns anledning att gå in och peta
            i dessa friheter för att vi vill skapa en symbollagstiftning.
            Ibland kan symbollagstiftning få effekter, men denna lag skulle
            inte få de effekter vi efterfrågar. En domstol skulle nämligen
            inte kunna hantera i närheten av så många fall som till exempel
            en reklamombudsman kan göra. Vill Egon Frid få bort könsdiskriminerande
            reklam från marknaden tycker jag att han och jag tillsammans ska
            opinionsbilda mot frågan och framför allt uppmuntra och stödja
            näringslivet i att ta denna fråga på allvar. Det har de gjort
            i några år, och de har visat att de tar frågan på ännu större
            allvar genom att inrätta en reklamombudsman.
          </note>
          <note>
            Vi ska följa deras arbete, men återigen: Vår uppfattning i denna
            fråga varierar. Det är inte bara jag som statsråd som säger att
            en lag mot könsdiskriminerande reklam skulle stå i strid med grundlagen.
            Som jag sade har denna fråga en historia. Det är inte första gången
            den utreds. Lagutskottet har diskuterat den tidigare, och justitieutskottet
            har diskuterat den. Även inom Regeringskansliet har man diskuterat
            frågan tidigare, och vi landar i samma sak: Man måste göra grundlagsändringar,
            och det parti som är redo att göra en grundlagsändring får gärna
            göra det den dag det sitter i en regering, men den sittande regeringen
            kommer inte att göra grundlagsändringar för en symbollag som inte
            kommer att ge effekt.
          </note>
          <note type="speaker">
            Anf. 54 EGON FRID (v) replik:
          </note>
          <note>
            Herr talman! Det handlar inte om att begränsa yttrandefriheten,
            utan det handlar om att begränsa otillbörliga affärsmetoder. Och
            höjden av otillbörliga affärsmetoder är naturligtvis könsdiskriminerande
            reklam och även reklam riktad mot barn. Vi diskuterar i dag dessa
            två viktiga områden som vi verkligen måste begränsa ytterligare
            även via stark lagstiftning.
          </note>
          <note>
            Det är ministern som envist hävdar att frågan om könsdiskriminerande
            reklam bryter mot grundlagen, men ambitionen från den förra regeringen
            var naturligtvis att genom att tillsätta en utredning också låta
            frågan bli utredd och slutligen komma fram till en lagstiftning
            mot könsdiskriminerande reklam som inte bröt mot grundlagen. Vi
            är överens om att vi inte ska begränsa yttrandefriheten, och vi
            ska inte begränsa någons möjlighet att sprida opinion, men vill
            ministern använda orden sprida opinion när det handlar om könsdiskriminerande
            reklam? Den formen av negativt spridande av opinion är naturligtvis
            något som vi borde vara överens om att vi ska begränsa via en
            lagstiftning.
          </note>
          <note>
            Ministern har angett att det är näringslivets egen reklamombudsman
            som förhoppningsvis ska ta bort de avarter av otillbörliga affärsmetoder
            och otillbörlig reklam som vi ser i dag. Ser ministern några ytterligare
            åtgärder som behöver vidtas för att till exempel få bort den otillbörliga
            aggressiva telefonförsäljningen vi har i dag? Ministern säger
            att den är förbjuden, men den måste bort även i praktiken.
          </note>
          <note>
            När det gäller den breda informationsfrågan har vi haft ett EU-perspektiv,
            men hur ser ministern på den bredare informationsskyldigheten
            som behöver finnas i marknadsföringslagen för att vi ska kunna
            göra bra och aktiva konsumentval när det gäller produkter till
            exempel från Kina?
          </note>
          <note type="speaker">
            Anf. 55 Integrations- och jämställdhetsminister NYAMKO SABUNI
            (fp) replik:
          </note>
          <note>
            Herr talman! Om jag först ska avsluta frågan om könsdiskriminerande
            reklam är min slutreplik att det är mycket som är olämpligt i
            vårt samhälle. Det finns också massor av annan opinionsbildning
            som jag tycker är olämplig, men den förbjuds inte för det. Här
            är det samma sak; det är olämpligt att försöka sprida opinion
            och värderingar med hjälp av olämpliga bilder på kvinnor och män,
            men jag anser fortfarande inte att man ska förbjuda det. Jag anser
            att man har rätt att göra det enligt vår grundlag, och den rätten
            ska finnas.
          </note>
          <note>
            När det gäller telefonförsäljningen får vi nu ett skydd mot aggressiv
            marknadsföring. Bland annat aggressiv telefonförsäljning är nu
            uttryckligen förbjudet. Egon Frid pratar ofta om att människor
            ska välja att bli uppringda och inte som i dag välja att inte
            bli uppringda, men jag anser faktiskt att människor har rätt att
            bli erbjudna tjänster och produkter och att de ska få så pass
            mycket information att de vet vad som gäller. Sedan ska de fatta
            besluten själva man vill ha produkten eller tjänsten, eller så
            vill man inte det.
          </note>
          <note>
            Jag tycker att det är viktigt att den möjligheten finns, och
            det är därför det finns ett Nixregister där den som inte vill
            få erbjudanden kan registrera sig. Det är ett problem att en del
            av dem som är Nixregistrerade fortfarande får samtal, men vi hoppas
            att lagen mot aggressiv marknadsföring ska kunna täcka in också
            detta.
          </note>
          <note>
            När det gäller informationen finns det inga förändringar i lagen
            förutom språkbruket. I nuvarande lag finns det ett uttryckligt
            informationskrav: Näringsidkare måste ge information. I den nya
            lagen, som är framförhandlad av den förra regeringen det vill
            säga av Socialdemokraterna står det i stället att det är förbjudet
            att inte ge information.
          </note>
          <note>
            Det är bara språkbruk, och resultatet är detsamma. Jag är alltså
            inte alls orolig för att konsumenter inte i fortsättningen ska
            få korrekt information om varor och tjänster.
          </note>
          <note>
            Överläggningen var härmed avslutad.
          </note>
          <note>
            7 § Det nya statliga lantmäteriet
          </note>
          <note>
            Föredrogs
          </note>
          <note type="speaker">
            Anf. 56 GUNNAR SANDBERG (s):
          </note>
          <note>
            Herr talman! Jag har ett glädjande besked till civilutskottets
            ledamöter och åhörare: Jag har kortat ned mitt anförande med sex
            sju minuter. Jag vill till att börja med yrka bifall till den
            gemensamma reservationen av Socialdemokraterna, Vänsterpartiet
            och Miljöpartiet.
          </note>
          <note>
            När det gäller själva ärendet, att fullfölja sammanföringen av
            de statliga lantmäterimyndigheterna till en myndighet, har vi
            inget att invända mot. Vi delar utskottets bedömning att det ger
            en tydligare organisation och ett bättre resursutnyttjande. Det
            i sin tur ger bättre förutsättningar för kvalitetsutveckling av
            den regionala och lokala verksamheten så att regelverket får enhetlig
            handläggning och tillämpning.
          </note>
          <note>
            Det vi däremot är starkt kritiska till är att delar av den nya
            myndighetens uppdragsverksamhet privatiseras. Det gäller Kartförlaget,
            Kartcentrum och Kartbutiken.
          </note>
          <note>
            Herr talman! Vi är mycket kritiska till hur ärendet har hanterats
            av regeringen. Beslutsunderlaget som har presenterats för riksdagen
            har varit bristfälligt och delvis felaktigt. Ivern att sälja så
            mycket det går av statlig verksamhet verkar ha varit viktigare
            än ett korrekt beslutsunderlag. Det är dålig respekt för riksdagen
            att presentera bristande beslutsunderlag.
          </note>
          <note>
            Även om utskottet har inhämtat kompletterande material från Miljödepartementet
            anser vi att underlaget inte är tillräckligt. Det saknas en analys
            och redovisning av de konsekvenser för olika samhällsområden som
            bristfällig tillgång till kartmaterial kan innebära.
          </note>
          <note>
            Marknaden för kartmaterial i vårt land varierar kraftigt så som
            alla andra förhållanden. Man kan vara ganska säker på att det
            inte kommer att etableras några kartföretag i de glest bebyggda
            delarna av landet. Boende och företagare i exempelvis Norrlands
            inland kan komma att få sämre tillgång till kartmaterial eller
            få betala ett högre pris för det.
          </note>
          <note>
            Herr talman! För oss är det viktigt att tillgången på kartmaterial
            till ett rimligt pris kan garanteras även efter en försäljning.
            Pålitliga kartor behövs inom otaliga samhällsområden. Därför måste
            det vara tydligt vilka konsekvenser en eventuell försäljning av
            kartverksamheten får. Vi anser att regeringen borde återkomma
            i frågan när ett fullständigt beslutsunderlag kan presenteras
            för riksdagen.
          </note>
          <note>
            Jag har kontaktat de fackliga företrädarna på lantmäteriet, ordföranden
            Gull-Britt Olander och ledamoten Alf Klang. Båda säger att de
            kom in väldigt sent i diskussionen om försäljningen och känner
            att de inte kunnat företräda medlemmarna på bästa sätt. Det finns
            ca 30 anställda i den här verksamheten, och det är en verksamhet
            som bedrivits ganska länge. Man frågar sig: Har andra aktörer
            än Norstedts varit aktuella? Vad är anledningen till att man har
            så bråttom? Varför har ni inte kunnat vänta? Och återigen: Kan
            man garantera tillgången på kartmaterial till rimliga kostnader
            även efter försäljningen?
          </note>
          <note type="speaker">
            Anf. 57 CHRISTINE JÖNSSON (m):
          </note>
          <note>
            Herr talman! Först vill jag yrka bifall till förslaget i betänkandet.
            Lantmäteriverksamheten är en av de mest historiska myndigheter
            vi har i Sverige. Redan i början av 1600-talet fick vi den första
            lantmäterimyndigheten. Det har varit viktigt för Sveriges struktur,
            såväl infrastrukturmässigt som stadsbyggnadsmässigt. Våra historiska
            kartor ger en bra bild av Sveriges historia. Det märker man inte
            minst på alla de släktforskningsföreningar som använder sig av
            dessa kartor. Kommunalt och regionalt kan lantmätericheferna härledas
            långt tillbaka i tiden.
          </note>
          <note>
            Jag tror att det är viktigt för en demokrati att man har spelregler
            vad gäller markägandet. Det märker man också på att den kompetens
            som finns i Sverige också utnyttjas av många länder där man inte
            har den här traditionen.
          </note>
          <note>
            Nu anpassas myndigheten, och 22 myndigheter blir en. De statliga
            myndigheterna i länen och Lantmäteriverket blir en myndighet,
            den statliga lantmäterimyndigheten. Detta ger en bättre helhet,
            bättre flexibilitet och tydligare organisation. Precis som Gunnar
            Sandberg sade är vi överens om den delen och tror att det här
            är en bra organisationsförändring.
          </note>
          <note>
            Det vi inte är överens om är att riksdagen ska ställa sig positiv
            till avyttringar av delar av uppdragsverksamheten. Det som också
            Gunnar förde fram i sitt anförande är att Kartförlaget, Kartcentrum
            och Kartbutiken ska kunna avyttras. Reservanterna inriktar sig
            på att underlaget varit bristfälligt, trots att det har funnits
            ett antal tidigare utredningar, men också förtydligande från Miljödepartementet.
            Jag ser snarare att kritiken varit politisk och kanske inte så
            mycket beror på bristfälligt underlag som på att man är emot avyttringen
            av detta. Jag tyckte också att det kom fram i Gunnars anförande.
          </note>
          <note>
            Tittar man tillbaka ser man att det har varit en lång diskussion
            om uppdragsverksamheten på lantmäteriet och att detta har varit
            väl omfattande, såväl lokalt som centralt. Man har också uppfattat
            den som konkurrenshämmande för många av de företag som finns i
            branschen. Detta var också anledningen till att man i mars 2007
            inrättade ett konkurrensråd som skulle titta på marknads- och
            konkurrensfrågorna inom lantmäteriet.
          </note>
          <note>
            Detta är naturligtvis bra, men jag tycker också att det är bra
            att man nu också tar ännu ett steg och konstaterar att den uppdragsverksamhet
            som kan bedrivas i annan form också avyttras. Jag har inte samma
            farhågor som Gunnar Sandberg, att detta skulle innebära att det
            kommer att råda brist på kartor i framtiden. Det beror ju också
            mycket på vilka upphandlingsdirektiv man ger och hur man ser till
            att den kärnverksamhet som lantmäteriet ska ha också när det gäller
            de allmänna kartorna ska fortsätta att vara.
          </note>
          <note>
            Bara för att ett företag inte finns lokalt, till exempel i Skellefteå
            eller Lycksele, innebär det inte att man inte kommer att få kartor
            i Norrland och de norra delarna, utan det behovet kommer också
            att kunna tillgodoses från andra företag som då får ett helhetsperspektiv
            och ett helhetsansvar för kartor i landet.
          </note>
          <note>
            Med det, herr talman, skulle jag vilja yrka bifall till förslaget
            i betänkandet.
          </note>
          <note type="speaker">
            Anf. 58 LENNART PETTERSSON (c):
          </note>
          <note>
            Herr talman! Civilutskottet har tidigare i år besökt Lantmäteriverket
            i Gävle, och jag vill här öppet berömma deras verksamhet. Jag
            blev mycket imponerad av den. Det är trevligt att se en myndighet
            med en framåtanda och nyfikenhet på ny teknik som kanske inte
            alltid präglar den statliga organisationen i övrigt. Icke förty
            är det ändå viktigt att ha förbättringar och förändringar för
            ögonen, och regeringen tar i propositionen om det nya statliga
            lantmäteriet upp två viktiga ärenden.
          </note>
          <note>
            Den ena är att lantmäteriet i Sverige blir en enda myndighet
            i stället för som i dag en central enhet och 21 regionala myndigheter.
            För mig och Centerpartiet känns det naturligt att vi har en myndighet
            i Sverige. Lika naturligt är det att den är decentraliserad till
            ett antal olika orter runt om i landet med tanke på det förrättningsarbete
            som utförs över hela Sveriges yta. Vi ser alltså här ytterligare
            ett resultat av alliansregeringens arbete med att minska antalet
            statliga verk och myndigheter.
          </note>
          <note>
            Effekten bör rimligtvis bli en ökad samordning och en ökad flexibilitet.
            Det bör också bli bättre möjligheter för de anställda att växa
            inom organisationen och kunna söka nya spännande utmaningar utan
            att behöva byta arbetsgivare.
          </note>
          <note>
            Om än det är en hög kvalitet i dag, bör ett bättre resursutnyttjande
            med gemensamma rutiner och administrativa system öka kvaliteten
            ytterligare, till nytta för medborgare och företag. Inte minst
            en mer enhetlig bedömning av lagar och förordningar underlättar
            för allmänheten.
          </note>
          <note>
            Den andra viktiga förändringen som blir följden av propositionen
            är försäljningen av Kartförlaget, Kartcentrum och Kartbutiken.
            Redan i en proposition som den gamla regeringen lade fram 20052006,
            som också riksdagen ställde sig bakom, framförs det att inom områden
            där det finns andra aktörer är det naturligt att lantmäteriet
            begränsar sin verksamhet. Jag citerar: Uppdragsverksamhetens inriktning
            och innehåll bör förtydligas och avgränsas genom en fördjupad
            styrning från regeringen. Inom områden där Lantmäteriverket idag
            bedriver uppdragsverksamhet finns även andra aktörer. Inom sådana
            områden är det naturligt att Lantmäteriet på sikt begränsar sin
            verksamhet. Regeringen bedömer att uppdragsverksamheten bör diskuteras
            fortlöpande i ett vid Lantmäteriverket inrättat råd, Marknads-
            och konkurrensrådet och beslutas genom en fördjupad styrning från
            regeringen.
          </note>
          <note>
            Den nuvarande regeringen beslöt den 15 mars att inrätta detta
            råd.
          </note>
          <note>
            Carina Moberg och Socialdemokraterna står alltså bakom uppfattningen
            att lantmäteriet på sikt bör begränsa sin verksamhet, och det
            är det som nu kommer att ske.
          </note>
          <note>
            Av någon anledning tar dock inte Carina Moberg och hennes utskottskolleger
            upp dessa skrivningar i motionen utan hänvisar enbart till den
            tidigare utredningen, men den är ju i detta sammanhang av mindre
            betydelse.
          </note>
          <note>
            Herr talman! Det borde inte behöva finnas några delade meningar
            om avyttringen. Eftersom Miljöpartiet stöder alliansen är det
            ändå en hyfsat bred majoritet i frågan. Däremot är det viktigt
            att de tjänster som nu erbjuds är tillgängliga även framöver.
            Det upphandlingsunderlag eller försäljningsprospekt som kommer
            att upprättas kommer att betyda mycket för den fortsatta verksamheten.
            Med tydliga krav på dem som får uppdragen bör det till och med
            vara fullt möjligt att utveckla verksamheten ännu mer och göra
            den än mer tillgänglig för allmänheten.
          </note>
          <note>
            Med åberopande av Miljödepartementets skrivning och Gunnar Sandbergs
            farhågor vill jag allra sist säga att vid försäljningen av förlagsverksamheten
            ingår också att säkerställa att de allmänna kartorna produceras
            till fortsatt rimliga priser. Därmed känner jag mig trygg i den
            här förändringen.
          </note>
          <note>
            Jag yrkar bifall till förslaget i utskottets betänkande och avslag
            på reservationen.
          </note>
          <note type="speaker">
            Anf. 59 LARS TYSKLIND (fp):
          </note>
          <note>
            Herr talman! Jag börjar också med att yrka bifall till förslaget
            i betänkandet i dess helhet och avslag på reservationen.
          </note>
          <note>
            Beträffande de lagändringar som har att göra med att vi slår
            ihop lantmäterimyndigheterna till en statlig myndighet är vi tydligen
            helt överens, och det kräver kanske inte någon ytterligare diskussion.
            Tillsammans med de förändringar i inskrivningsverksamheten som
            vi har beslutat om tidigare ser jag att vi får bra förutsättningar
            för en effektiv verksamhet inom det området.
          </note>
          <note>
            Herr talman! Vi kommer då till nästa steg i propositionen om
            det nya statliga lantmäteriet. Det kan nästan upplevas som om
            det är en ideologiskt betingad reflex som slår till och att man
            alltså säger nej bara för att en statlig verksamhet ska säljas
            ut och att det kan komma in privata aktörer. Då är det nog bäst
            att säga nej.
          </note>
          <note>
            Så var det även i den debatt vi hade hösten 2005 om lantmäteriverksamheten,
            som i ett lite större perspektiv handlade om uppdragsverksamheten
            i Metria. De argument som då framfördes från alliansens sida röstades
            då bort, men det skedde med samma argument som i dag. Kan en verksamhet
            bedrivas bättre på ett annat sätt ska den naturligtvis göras det.
            Det vi 2005 trots allt var ense om var att uppdragsverksamheten
            borde förtydligas och avgränsas. En annan viktig utgångspunkt
            var att om verksamheten kunde bedrivas lika bra i någon annan
            form skulle man kunna gå över till den.
          </note>
          <note>
            Herr talman! Helt i linje med detta behandlar vi i dag regeringens
            förslag om en avyttring av uppdragsverksamhet som uppfyller de
            tidigare ställningstaganden som vi gjort. Konkret handlar det
            om försäljning av Kartförlaget, Kartcentrum och Kartbutiken. Man
            kan naturligtvis ha olika principiella utgångspunkter, och min
            principiella utgångspunkt är att staten inte ska bedriva näringsverksamhet
            som lika väl kan bedrivas av en privat aktör på en konkurrensutsatt
            marknad. I det perspektivet kan jag ge oppositionen rätt i deras
            reservation, nämligen att det finns en ambition från Folkpartiet
            och alliansen att sälja sådan verksamhet som de facto kan bedrivas
            lika bra på annat sätt.
          </note>
          <note>
            Skillnaden mellan oss ligger i att vi tycker att det är bra,
            medan man i reservationen faktiskt använder ordet befarar. Det
            antyder att allt som har med försäljning av statlig verksamhet
            att göra innebär något slags fara. Den åsikten kan jag naturligtvis
            inte på något sätt dela. I stället handlar det om att öka effektiviteten
            och ta till vara tillväxtpotentialen. Min slutsats kan därför
            inte bli annan än att försäljningen är helt riktig.
          </note>
          <note>
            Som sagts tidigare handlar reservationen mest om att det skulle
            finnas brister i beslutsunderlaget. Det är egentligen en något
            svävande reservation. Jag har lite svårt att förstå argumenten.
            Det finns en utredning, det finns tidigare ställningstaganden
            i riksdagen, det finns förtydliganden som gjorts under beredningen
            i civilutskottet. Med det som utgångspunkt tycker jag att vi helt
            tryggt kan fatta detta beslut i dag.
          </note>
          <note>
            Herr talman! Jag yrkar bifall till utskottets förslag i betänkandet
            i dess helhet.
          </note>
          <note type="speaker">
            Anf. 60 GUNNAR SANDBERG (s) replik:
          </note>
          <note>
            Herr talman! Vi befarar, säger Lars Tysklind. Själva går de åt
            andra hållet, det vill säga att bara man privatiserar så blir
            allt mycket bättre. Men det är ju inte så. Om man gör en så stor
            ändring som det här är fråga om lantmäteriet har ju hållit på
            med kartverksamheten i ett antal år borde man väl låta de fackliga
            representanterna vara med i diskussionen redan från början. Jag
            har varit i kontakt med Gull-Britt Olander och Alf Klang, och
            de säger att de kom in mycket sent i diskussionen. Det är det
            vi vänder oss mot.
          </note>
          <note>
            Ni kunde väl ha väntat med att göra förändringarna, kanske i
            några månader, ett halvår, ett år vad vet jag.
          </note>
          <note type="speaker">
            Anf. 61 LARS TYSKLIND (fp) replik:
          </note>
          <note>
            Herr talman! Jag har en helt annan uppfattning. Det finns ett
            tillräckligt underlag för att fatta beslutet. Inte minst har Marknads-
            och konkurrensrådet tittat på frågan. Där skulle man se på förutsättningarna
            och diskutera var verksamheten bedrivs mest effektivt. Även de
            har kommit fram till att det mest effektiva inom detta område
            är att sälja dessa verksamheter och låta dem bedrivas i annan
            regi.
          </note>
          <note>
            Som vi ser av det underlagsmaterial vi under beredningens gång
            fått från departementet är det tydligt att man verkligen tar ansvar
            för att övergången ska fungera bra.
          </note>
          <note type="speaker">
            Anf. 62 GUNNAR SANDBERG (s) replik:
          </note>
          <note>
            Herr talman! Jag ska ställa en direkt fråga till dig, Lars Tysklind.
            Har du varit i kontakt med facken och pratat med dem?
          </note>
          <note>
            Majoriteten är välkommen till Jämtland i sommar. Vi kan boka
            en tid efter debatten, och sedan kan vi åka en vecka i Norrlands
            inland det tar nog minst en vecka och titta på sådant som hänt
            efter en del privatiseringar. Vi kan titta på hur det ser ut med
            tillgängligheten och även kostnaderna. Ni är välkomna!
          </note>
          <note type="speaker">
            Anf. 63 LARS TYSKLIND (fp) replik:
          </note>
          <note>
            Herr talman! Jag får ärligt säga att jag inte talat med facken
            i just denna fråga. Det vore fel att säga något annat. Det är
            kanske inte heller det normala.
          </note>
          <note>
            Det viktiga i processen är att vi får ett underlag som arbetats
            fram. Här har man arbetat fram det inom både lantmäteriet och
            departementet. Det är ett så pass brett underlag att jag tycker
            att det är fullt tillräckligt för att kunna fatta beslut utifrån
            det. Det är till och med ett bra underlag.
          </note>
          <note>
            Herr talman! Vad gäller Gunnar Sandbergs inbjudan till Jämtland
            och tal om privatiseringar vill jag säga att det var just det
            jag avsåg tidigare när jag menade att man måste komma ifrån att
            en privatisering i sig skulle vara något dåligt. Man måste naturligtvis
            ha en bra grund för att privatisera, men man kan inte dra den
            slutsatsen att bara för att en verksamhet någon gång hamnat på
            fel ställe privatisering alltid skulle vara något dåligt. För
            det första behöver det inte bero på att det är en privat verksamhet.
            Det kan lika väl vara en offentlig verksamhet som inte fungerar.
            Att utifrån det dra slutsatsen att just detta inte skulle fungera
            tycker jag är helt fel.
          </note>
          <note type="speaker">
            Anf. 64 YVONNE ANDERSSON (kd):
          </note>
          <note>
            Herr talman! Sedan 1628 har lantmäteriet funnits, och det har
            genomgått många förändringar. I samband med teknifieringen av
            hela samhället teknifierades också det. Utredning följde på utredning,
            men den dåvarande socialdemokratiska regeringen var inte särskilt
            snabb att följa strukturförändringarna, och det skedde därför
            inte särskilt mycket.
          </note>
          <note>
            Efter ett antal utredningar och ett par propositioner tar en
            handlingskraftig regering sig nu samman och gör en förändring.
            Den tycks vi alla vara överens om. Vad vi inte är överens om är
            den del som handlar om försäljningen av förlagsverksamheten. Men
            staten ska väl inte konkurrera på en marknad som fungerar? I våra
            nordiska grannländer har den statliga uppdragsverksamheten inom
            lantmäteriområdet minskats kraftigt under senare år. Gamla roller
            och nationella monopol har övergivits, och nu är det dags även
            för oss.
          </note>
          <note>
            Vi vill således sälja Kartförlaget, Kartcentrum och Kartbutiken
            och med det också visa att vi vill begränsa den statliga uppdragsverksamheten.
            För nationella och internationella privata aktörer inom kart-
            och lantmäteribranschen öppnar sig nu helt nya möjligheter.
          </note>
          <note>
            Herr talman! Jag vill yrka bifall till utskottets förslag i betänkandet
            i dess helhet och avslag på reservationen.
          </note>
          <note>
            Dessutom vill jag ta i anspråk den minut jag har kvar av min
            talartid för att bemöta Gunnar Sandbergs idé om att vi borde efterfråga
            vad den fackliga rörelsen tycker. Min tilltro till den fackliga
            organisationen har varit stor under hela mitt liv skulle jag vilja
            säga, men i slutet av förra veckan fick den sig en rejäl knäck
            när jag blev utsatt för den kampanj som LO ägnar sig åt genom
            att tillskriva mina grannar vad jag tycker och inte tycker.
          </note>
          <note>
            Jag tror att de fackliga organisationerna spelar en mycket viktig
            roll i vårt samhälle, men de måste använda sina egna metoder på
            ett sådant sätt att de är värda det förtroende som vi vill ge
            dem. Det är möjligt att det i det här ärendet hade varit värdefullt
            med information från facken; inte heller jag har tagit del av
            den. Jag vill dock uppmärksamma mina kolleger i parlamentet på
            att om vi ska använda oss av de fackliga organisationerna ska
            de också använda sig av metoder som är rimliga och accepterade
            i ett demokratiskt samhälle.
          </note>
          <note>
            Jag tackar för ordet, herr talman, och yrkar bifall till utskottets
            förslag.
          </note>
          <note>
            Överläggningen var härmed avslutad.
          </note>
          <note>
            8 § Spärrmöjligheter för telefonitjänster
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            9 § En reformerad sjukskrivningsprocess för ökad återgång i arbete
          </note>
          <note>
            Föredrogs
          </note>
          <note type="speaker">
            Anf. 65 KURT KVARNSTRÖM (s):
          </note>
          <note>
            Herr talman! Vi ska nu debattera förändringar i sjukförsäkringen.
            Eftersom förslaget är mycket omfattande kommer tre socialdemokrater
            från socialförsäkringsutskottet att delta. Jag kommer att inleda,
            och även Siw Wittgren-Ahl och Ronny Olander kommer att belysa
            olika delar av förslaget.
          </note>
          <note>
            Jag vill börja med att yrka avslag på förslaget i utskottets
            betänkande och bifall till reservationerna 1, 2 och 4.
          </note>
          <note>
            Herr talman! Den här omfattande förändringen av sjukförsäkringen
            visar mycket tydliga tecken på den moderata ideologin. Det blir
            sänkta ersättningar och ökad press på den enskilde. Man säger
            en sak och gör någonting annat.
          </note>
          <note>
            Förslaget har beretts av en arbetsgrupp på departementet, en
            grupp tjänstemän. Därefter har det skickats ut på remiss. Det
            har varit ute på en remissrunda, och förslaget har på de flesta
            punkter utsatts för en massiv kritik från remissinstanserna. Kritiken
            har inte inneburit att regeringen gjort några materiella förändringar,
            utan den skrivbordsprodukt som fanns har blivit regeringens förslag
            till riksdagen. En utfrågning som utskottet ordnade i början av
            maj underströk den massiva kritiken som fanns från remissinstanserna.
          </note>
          <note>
            Förslaget går under benämningen rehabiliteringskedjan. Här måste
            jag ställa min första fråga till de borgerliga företrädarna. Var
            finns rehabiliteringsinsatserna? Jag hittar inte någonting som
            handlar om rehabilitering värt namnet, utan förslaget har bara
            skarpa tidpunkter när olika beslut måste fattas, kompletterat
            med tidpunkter när ersättningen sänks eller helt uteblir från
            sjukförsäkringen. Jag anser att detta förslag är en sorteringskedja.
          </note>
          <note>
            För oss socialdemokrater har arbetsplatserna varit viktiga. Det
            viktigaste när det gäller rehabilitering av den enskilde är att
            komma tillbaka till arbete efter sjukdom eller olyckor. Vi måste
            i arbetslivet hitta former för att fler människor ska få plats,
            trots att de inte alltid kan prestera 110 procent. Det arbetet
            måste vara mycket viktigare än att så här kraftigt försämra sjukförsäkringen.
            Alla måste ha rätt och skyldighet att delta på arbetsmarknaden
            utifrån sina egna förutsättningar.
          </note>
          <note>
            Vad har då den moderatledda regeringen hittills lyckats genomföra
            under sina drygt ett och ett halvt år i regeringsställning när
            det gäller förutsättningarna på arbetsplatserna? Arbetslivsinstitutet
            har lagts ned. De som har haft i uppgift att forska om skadliga
            faktorer i arbetsmiljön, för att vi ska kunna förebygga att människor
            slits ut eller skadas på våra arbetsplatser, har tagits bort.
            Arbetsmiljöinspektionen har fått kraftigt minskade anslag. De
            är på väg att halveras. Deras uppgift är att arbeta för att arbetsmiljölagstiftningen
            ska fungera på våra arbetsplatser.
          </note>
          <note>
            Här kommer min andra fråga till de borgerliga företrädarna. Anser
            ni att rehabiliteringen, som är väl beskriven i arbetsmiljölagen,
            fungerar bra på arbetsplatserna i dag?
          </note>
          <note>
            Herr talman! Regeringen har också tagit bort kravet att arbetsgivarna
            ska göra rehabiliteringsutredningar. Det var och är fortfarande
            väldigt få arbetsgivare som lämnar in någon form av rehabiliteringsutredning
            till Försäkringskassan. Då valde regeringen att ta bort kravet
            på rehabiliteringsutredningar. Det leder redan i dag till att
            arbetsgivarna upplever att de inte längre har samma krav att genomföra
            rehabilitering.
          </note>
          <note>
            Vi socialdemokrater tyckte att det här var en viktig åtgärd för
            att det verkligen ska genomföras rehabiliteringsåtgärder. Men
            det har också varit ett viktigt underlag när Försäkringskassan
            ska fatta olika beslut.
          </note>
          <note>
            Nu byter man ut det mot att den enskilde ska begära intyg av
            sin arbetsgivare om det finns något arbete hos arbetsgivaren som
            han eller hon klarar av. Man säger också i förarbetena att Försäkringskassan
            inte längre ska kontrollera om arbetsgivaren har genomfört någon
            rehabilitering. Man ska bara använda ett intyg från arbetsgivaren
            och ett läkarintyg som underlag för sina beslut.
          </note>
          <note>
            Dessutom har regeringen kraftigt minskat Försäkringskassans köp
            av arbetslivsinriktad rehabilitering. Man minskar det anslaget
            med 1 ½ miljard under tre år. Företagarna i remissomgången säger
            att de små företagarna saknar rimliga förutsättningar att ägna
            sig åt rehabilitering. Det är här tjänsteköpspengarna och stödet
            från Försäkringskassan har varit viktigt. Men nu tas det bort.
          </note>
          <note>
            Avstämningsmötena har, alltsedan vi införde dem 2003, blivit
            ett allt viktigare sätt att gemensamt mellan arbetsgivare, anställd,
            läkare, försäkringskassa och fackliga organisationer arbeta aktivt
            med rehabiliteringsfrågorna. Nu har jag svårt att hitta avstämningsmötena
            i regeringens förslag.
          </note>
          <note>
            Jag kommer till min tredje fråga. Har regeringen tagit bort avstämningsmötena
            på grund av att Försäkringskassan inte hinner genomföra dem inom
            rimlig tid och i önskad omfattning? Min följdfråga måste bli:
            Till vem ska den enskilde vända sig om han eller hon inte får
            någon rehabilitering?
          </note>
          <note>
            Herr talman! Det jag nu har tagit upp utgör mycket viktiga förutsättningar
            för att så långt som möjligt kunna tillvarata den enskildes arbetsförmåga.
            Det är också viktigt för att långsiktigt hålla ned kostnaderna
            i sjukförsäkringen. Många av remissinstanserna säger, precis som
            tidigare, att alla inblandade aktörer måste göra sitt jobb bättre
            än i dag för att det ska fungera med regeringen. Men regeringen
            tillför inga resurser till någon.
          </note>
          <note>
            Regeringen lägger det här omfattande förslaget utan att tillföra
            en enda krona. Regeringen framhåller att den statliga satsningen
            på landstingsmiljarder, som vi socialdemokrater införde, är en
            mycket viktig del. Då kommer jag till min fjärde fråga. Blir det
            någon landstingsmiljard i nästa års budget? Eller blir det så
            att landstingen kommer att dra ned på sina insatser?
          </note>
          <note>
            Herr talman! Det är viktigt med aktiva, tidiga åtgärder i de
            allra flesta sjukfall. Men jag anser att det bara är tidsgränser
            som införs. Det är helt otillräckligt.
          </note>
          <note>
            Regeringen föreslår att man de första 90 dagarna ska undersöka
            möjligheten att komma tillbaka till det egna arbetet. Från den
            91:a dagen ska man undersöka omplaceringsmöjligheter hos den egna
            arbetsgivaren eller söka efter något annat lämpligt arbete på
            den reguljära arbetsmarknaden, som man klarar av och som är tillgängligt.
          </note>
          <note>
            Om man sedan efter 180 dagar konstaterar att det inte finns något
            arbete hos den ordinarie arbetsgivaren som man klarar av, men
            man bedöms ha möjlighet att försörja sig genom arbete på den reguljära
            arbetsmarknaden, har man inte längre rätt att få ersättning genom
            sjukförsäkringen. I denna situation är man hänvisad till en eventuell
            ersättning från arbetslöshetsförsäkringen. Regeringen har på det
            området kraftigt försämrat arbetslöshetsförsäkringens innehåll
            och samtidigt kraftigt höjt de egna avgifterna. Det har lett till
            att snart 500 000 personer har lämnat a-kassan. Det innebär att
            många människor i vårt land riskerar att efter 180 dagars sjukdom
            bli hänvisade till kommunernas socialtjänst för att få ekonomiskt
            stöd.
          </note>
          <note>
            Här skriver regeringen att man bedömer att kommunerna får ökade
            kostnader. Sveriges Kommuner och Landsting bedömer att kommunernas
            kostnader kommer att öka med minst 500 miljoner kronor och att
            10 000 personer kan komma att bli beroende av ekonomiskt stöd
            från kommunerna redan från den 1 juli i år.
          </note>
          <note>
            Den här mycket skarpa 180-dagarsgränsen har fått väldigt mycket
            kritik från i stort sett alla remissinstanser. Flera av dem avstyrker
            förslaget helt. Försäkringskassan säger i sitt remissvar att man
            saknar tydliga skrivningar kring hur bedömningen av arbetsförmågan
            mot den reguljära arbetsmarknaden ska göras. Jag tycker att det
            är mycket allvarligt att de som ska fatta besluten inte i regeringens
            skrivbordsprodukt får någon vägledning om hur det ska ske.
          </note>
          <note>
            LO, TCO och Saco, alltså alla stora fackliga organisationer,
            avstyrker tillsammans med Arbetsförmedlingen att man tar bort
            de särskilda skälen, vilket innebär att ålder, bosättningsförhållanden,
            utbildning, tidigare verksamhet och liknande inte längre ska beaktas
            vid olika bedömningar.
          </note>
          <note>
            Herr talman! Det jag tycker är allvarligast med den här 180-dagarsgränsen
            är att den bakvägen undergräver anställningstryggheten för de
            anställda. Det anser jag att jag får stöd för i de remissvar som
            samtliga fackliga organisationer och även arbetsgivarorganisationer
            ger uttryck för i sina remissvar. LO-TCO Rättsskydd anser att
            det kommer att bli många tvister, speciellt runt 180-dagarsbedömningarna.
          </note>
          <note>
            LO-TCO Rättsskydd säger att man saknar tydliga sanktioner mot
            arbetsgivarna som inte gör någonting. Den enskilde måste säga
            upp sig själv, säger man, eller bli uppsagd av arbetsgivaren för
            att få rätt till arbetslöshetsersättning. Arbetstagaren har ingen
            möjlighet att driva en tvist då han eller hon blir helt utan ersättning
            under tiden.
          </note>
          <note>
            Här kommer min femte fråga till de borgerliga företrädarna. En
            person som har en anställning har inte rätt att få arbetslöshetsersättning.
            Innebär förslaget att en person måste säga upp sig själv, eller
            blir man automatiskt av med sin anställning när man inte bedöms
            kunna återgå till sitt arbete hos sin ordinarie arbetsgivare?
          </note>
          <note>
            Herr talman! De personer som bedöms vara för sjuka för att klara
            någon form av arbete kan få sjukpenning i maximalt 364 dagar inom
            en ramtid på 450 dagar. Här inför regeringen en klar bortre parentes
            i sjukförsäkringen. Samtidigt skärper man kraven för att få fortsatt
            ersättning från sjukförsäkringen efter 180 dagar.
          </note>
          <note>
            Man säger att det ska betraktas som ett undantag från huvudregeln
            att man ska få ersättning av sjukförsäkringen efter 180 dagar.
            Det krävs stor sannolikhet för återgång till den ordinarie arbetsgivaren
            om prövning mot hela arbetsmarknaden ska skjutas upp.
          </note>
          <note>
            Här uttrycker man på flera olika sätt den mycket tydliga sortering
            man vill införa i sjukförsäkringen genom att skilja människor
            från anställning och sjukförsäkringen eftersom fortsatt sjukpenning
            också tillhör undantagen.
          </note>
          <note>
            Vi socialdemokrater införde år 2003 regler där vi underströk
            vikten av återgång till arbete på deltid som vi såg som ett viktig
            steg i rehabiliteringen för många människor. Det handlar om vikten
            av att delta i arbetslivet efter sin förmåga.
          </note>
          <note>
            I de regler som regeringen nu inför uppstår många frågetecken
            kring hur personer som inledningsvis bara klarar att återgå till
            arbete på deltid ska hanteras. Förslaget ger ingen klar bild av
            vad som kommer att gälla.
          </note>
          <note>
            Därför ställer jag min sjätte fråga. Får personer som klarar
            att återgå i sitt arbete på 50 eller 75 procent fortsätta hos
            den ordinarie arbetsgivaren, eller blir han eller hon hänvisad
            till att söka annat arbete med a-kassa som ersättning?
          </note>
          <note>
            Herr talman! När vi sedan kommer till dag 365 kan den som lider
            av en svår sjukdom ansöka hos Försäkringskassan om att kunna få
            sjukpenning i ytterligare maximalt 550 dagar. Ersättningen sänks
            då till 75 procent av den sjukpenninggrundande inkomsten, alltså
            knappt 73 procent.
          </note>
          <note>
            Det är svårt att förstå varför de som drabbas av svåra sjukdomar
            också ska få en allt sämre ekonomi. På den här punkten har många
            remissinstanser uttryckt stora tveksamheter om vilka kriterier
            som ska gälla för förlängd sjukpenning. Reglerna är även här alltför
            otydliga för att man ska kunna göra bedömningar.
          </note>
          <note>
            Jag ställer här min sjunde fråga. Vilka sjukdomar kommer att
            vara godkända för att få förlängd sjukpenning, och kan man behålla
            sin anställning under den perioden?
          </note>
          <note>
            Herr talman! Vi yrkar avslag på hela förslaget i betänkandet
            och föreslår att regeringen tillsätter en parlamentarisk utredning
            för att på ett mycket bättre sätt genomlysa hela detta svåra och
            viktiga område. Det är något som statsministern och socialförsäkringsministern
            har talat om i snart två år.
          </note>
          <note>
            Till min stora förvåning avstyrker den borgerliga majoriteten
            förslaget i utskottsbehandlingen. Jag måste ställa en fråga. Hur
            kommer regeringen att agera när riksdagen avslår förslaget om
            att tillsätta en parlamentarisk socialförsäkringsutredning?
          </note>
          <note>
            Vi har hela tiden ansett att detta har varit ett viktigt område.
            Det har funnits ett stort behov att försöka hitta en samsyn i
            många frågor. Det gör det också möjligt att göra reglerna i sjukförsäkringen
            stabila och hållbara över tiden. Med detta förslag tycker jag
            att de förutsättningarna undermineras kraftigt.
          </note>
          <note>
            Vi socialdemokrater vill ha en sjukförsäkring som ser den enskilde
            individen och dennes förutsättningar. Det ska finnas många broar
            tillbaka till arbetslivet för den som drabbas av sjukdom och inte
            skarpa tidsgränser som sorterar ut människor från arbetslivet.
            Det riskerar förslaget att göra.
          </note>
          <note>
            Herr talman! Innan jag avslutar mitt anförande tänker jag upprepa
            mina frågor.
          </note>
          <note>
            Min första fråga är: Var finns rehabiliteringsinsatserna i förslaget?
          </note>
          <note>
            Min andra fråga är: Anser ni att rehabilitering, som är väl beskriven
            i arbetsmiljölagen, fungerar bra på arbetsplatserna i dag?
          </note>
          <note>
            Min tredje fråga är: Har regeringen tagit bort avstämningsmötena
            på grund av att Försäkringskassan inte hinner genomföra dem i
            rimlig tid och i önskad omfattning? Min följdfråga där blir: Till
            vem ska den enskilde vända sig om hon eller han inte får någon
            rehabilitering?
          </note>
          <note>
            Min fjärde fråga är: Blir det någon landstingsmiljard i nästa
            års budget, eller kommer landstingen att dra ned på sina insatser?
          </note>
          <note>
            Min femte fråga är: En person som har en anställning har inte
            rätt till en arbetslöshetsersättning. Innebär förslaget att personen
            måste säga upp sig själv, eller blir man automatiskt av med sin
            anställning när man inte bedöms kunna återgå till sitt arbete
            hos den ordinarie arbetsgivaren?
          </note>
          <note>
            Min sjätte fråga är: Får en person som klarar av att återgå i
            arbete på 50 eller 75 procent fortsätta sin anställning hos ordinarie
            arbetsgivare, eller blir hon eller han hänvisad till att söka
            annat arbete med a-kassa som ersättning.
          </note>
          <note>
            Min sjunde fråga är: Vilka sjukdomar kommer att vara godkända
            för att få förlängd sjukpenning efter 364 dagar, och kan man behålla
            sin anställning under den perioden?
          </note>
          <note>
            Min sista fråga är: Hur kommer regeringen att agera när riksdagen
            avslår förslaget om att tillsätta en parlamentarisk socialförsäkringsutredning?
          </note>
          <note>
            I detta anförande instämde Matilda Ernkrans, Ronny Olander, Jasenko
            Omanovic, Christina Oskarsson, Veronica Palm, Göte Wahlström och
            Siw Wittgren-Ahl (alla s) samt LiseLotte Olsson (v) och Gunvor
            G Ericson (mp).
          </note>
          <note type="speaker">
            Anf. 66 LISELOTTE OLSSON (v):
          </note>
          <note>
            Herr talman! Jag tycker att hur vi använder orden säger ganska
            mycket. Genom ord försöker man också påverka hur världen och samhället
            ska uppfattas. Dagens betänkande är ett praktexempel på just detta:
            En reformerad sjukskrivningsprocess för ökad återgång i arbete
            och införandet av en rehabiliteringskedja.
          </note>
          <note>
            Det låter väldigt tjusigt. Men ibland undrar jag om det egentligen
            är så att ni på högersidan förstår vilka dåliga förslag ni kommer
            med och försöker dölja det med vackra ord. Tror ni att svenska
            folket är så lättlurat?
          </note>
          <note>
            Av ordet rehabiliteringskedja kan man rent språkligt få för sig
            att förslaget handlar om rehabilitering och en serie olika rehabiliteringsinslag
            som är länkade samman i en kedja allt för att den sjuke inte ska
            lossna ur kedjan. Men i förslaget finns inte ett enda positivt
            inslag om rehabilitering i bemärkelsen arbetslivsinriktade rehabiliteringsåtgärder
            som skulle leda till återgång i arbete hos den egna arbetsgivaren.
            Det finns absolut ingenting alls om det i hela propositionen.
          </note>
          <note>
            Sanningen är att regeringen vill införa en utsorteringskedja.
            Det är ett uttryck som LO myntade, och jag kommer att fortsätta
            att använda det i dagens debatt. Det känns som att vi har haft
            den här debatten tidigare i en del interpellationer, och vi har
            väl nuddat frågan i andra kammardebatter. Men det är nu i dag
            det gäller.
          </note>
          <note>
            Jag antar att vi alla från oppositionens sida kommer att försöka
            göra allt för att få er på högersidan att förstå hur illa förslaget
            är. Jag antar också att ni inte kommer att lyssna på oss. Därför
            ber jag er att ta till er all den oro som hundratals människor
            som samlades på Mynttorget i går kände.
          </note>
          <note>
            Det var sjuka, men framför allt var det människor som känner
            en uppgivenhet och frustration över det som håller på att hända
            i Sverige i dag.
          </note>
          <note>
            Det är som signaturen en orolig personlig handläggare på Försäkringskassan
            uttryckte det i en debattartikel häromdagen: Beslutar riksdagen
            att anta den här propositionen går vi mot ett tvåtredjedelssamhälle.
          </note>
          <note>
            Enligt Försäkringskassans egna beräkningar kommer 40 000 personer
            som har ersättning i dag att bli utan när de nya reglerna införs.
            Försäkringskassan räknar med en kostnadsminskning på nära 17 miljarder
            de närmaste åren. Det är pengar som de allra mest utsatta i samhället
            kommer att få bidra med.
          </note>
          <note>
            Från och med den 1 juli får nästan 70 000 sjukskrivna sänkt sjukpenning
            från 77,6 procent till 72,6 procent av den sjukpenninggrundande
            inkomsten. Det innebär att en långvarigt sjuk person med en månadslön
            på 23 000 får 1 150 kronor mindre i ersättning per månad.
          </note>
          <note>
            I ett inslag i söndagens nyheter intervjuades en kvinna som hade
            flera diskbråck och som inget hellre ville än att börja jobba
            igen. Hon sade att hon kommer att förlora 1 200 per månad och
            undrade hur det kommer att hjälpa hennes återgång i arbete att
            förutom ryggvärken leva under en ekonomisk press.
          </note>
          <note>
            Jag hoppas också att ni lyssnade uppmärksamt och kommer ihåg
            vad som sades då vi hade vår utfrågning för en månad sedan. Under
            utfrågningen framkom massiv kritik från i stort sett alla de närvarande.
            Minns ni vad forskaren Töres Theorell sade? Han sade att han fruktade
            att vi kommer att få se försäkringssjälvmord. Jag brukar berätta
            vad han sade när jag är ute och pratar om det nya socialförsäkringssystemet.
            Då nickar många och säger att just så kommer det att bli. De är
            inte förvånade, bara förskräckta över vad som är på gång. Då undrar
            jag: Vill ni ha det på er meritlista? Tänker ni gå till val på
            det 2010? Det var vi som införde försäkringssjälvmord.
          </note>
          <note>
            En läkare från psykiatrin dömer ut hela sorteringskedjan med
            att det kommer att innebära ett kontraproduktivt system och medföra
            en oro hos patienterna vilket i sin tur är en grogrund för depressioner.
          </note>
          <note>
            Ni har väl inte heller kunnat undgå insändare, debattinlägg och
            mejl jag antar att ni också har fått sådana från upprörda, arga
            och framför allt oroliga människor i hela landet.
          </note>
          <note>
            Det har cirkulerat flera namninsamlingar. Jag har inte det sammanlagda
            antalet underskrifter, men bara kommunal Norrbottens namninsamling
            har på kort tid fått över 50 000 namn.
          </note>
          <note>
            Jag vädjar därför till er att, om ni inte vill lyssna på oss
            på vänstersidan, lyssna då till de förtvivlade medborgarna i Sverige
            och rösta nej till utsorteringskedjan.
          </note>
          <note>
            I den här propositionen föreslår regeringen historiska försämringar
            i sjukförsäkringssystemet. Det handlar om ett systemskifte som
            kommer att slå undan benen för många redan hårt utsatta människor.
          </note>
          <note>
            Ledarskribenten i Västerbottens Folkblad, Lars Bodén, uttryckte
            nyligen saken så här i en ledare: Sjukskrivna kommer att hamna
            i ett oberäkneligt gungfly, och om du inte kan ro själv är du
            borta med vinden.
          </note>
          <note>
            Jag tycker att det visar vad det handlar om.
          </note>
          <note>
            Herr talman! Vänsterpartiet avvisar alla de försämringar som
            föreslås i den här propositionen. Förslagen går under beteckningen
            rehabiliteringskedjan, men innehåller inga förslag på förbättrad
            rehabilitering eller ökade möjligheter för den som drabbats av
            ohälsa att få jobb.
          </note>
          <note>
            Fasta tidsgränser, hårdare bedömningar av arbetsförmågan och
            sänkta ersättningsnivåer i kombination med fortsatt svår arbetsmarknadssituation
            för personer som drabbats av ohälsa kommer att leda till ett ökat
            behov av kommunalt försörjningsstöd.
          </note>
          <note>
            Vi är i likhet med en rad remissinstanser rädda för att de nya
            reglerna kommer att urholka anställningsskyddet.
          </note>
          <note>
            Utsorteringskedjan måste ses i ett större sammanhang. Tillsammans
            med nedskärningarna i arbetslöshetsförsäkringen, skatterabatter
            för överklassnära tjänster, försämring av arbetsrätten, sänkta
            socialavgifter för ungdomar och nedskärningar på arbetsmarknadspolitiken
            är urholkningen av anställningsskyddet för sjuka och utsorteringskedjan
            ytterligare en pusselbit i skapandet av en låglönearbetsmarknad
            i Sverige.
          </note>
          <note>
            Samtidigt som regeringen gör historiska försämringar i sjukförsäkringen
            finns det stora överskott inom försäkringen. Det är 14 miljarder
            kronor bara för innevarande år. Försämringarna av sjukförsäkringen
            som föreslås i den föreliggande propositionen skadar tilliten
            till välfärdssamhället för lång tid framöver.
          </note>
          <note>
            Herr talman! Enligt Vänsterpartiet ska sjukförsäkringen vara
            en generell obligatorisk, solidariskt finansierad försäkring som
            ersätter inkomstbortfall vid nedsatt arbetsförmåga på grund av
            sjukdom. Vi avvisar, som jag sade tidigare, regeringens samtliga
            förslag till försämringar av sjukförsäkringen.
          </note>
          <note>
            I propositionen föreslår regeringen fasta gränser för när och
            hur arbetsförmågan ska prövas samt för hur lång tid sjukpenningen
            ska kunna utbetalas. Det är ett förslag som har fått kraftig kritik
            av remissinstanserna. LO, TCO och Saco säger nej. Statens folkhälsoinstitut
            säger: Vi bedömer att dessa tidsgränser är alltför snäva mot bakgrund
            av de förutsättningar som finns hos offentliga rehabiliteringsaktörer
            och arbetsgivare. De kommer inte att klara av sitt arbete.
          </note>
          <note>
            Jan Larsson, utredare på Socialstyrelsen som har utrett de försäkringsmedicinska
            beslutsstöden, säger att det är en stor omvälvning och att det
            är synd att det kommer en massa nya regler samtidigt. Han undrar
            hur stora förutsättningar hälso- och sjukvården och Försäkringskassan
            har att göra detta på ett bra och riktigt sätt. Han ifrågasätter
            dessutom att ikraftträdandet av de nya reglerna ska komma så snabbt.
          </note>
          <note>
            Sveriges Kommuner och Landsting, Försäkringskassan, Arbetsförmedlingen
            och regeringen själv tror att de föreslagna tidsgränserna kommer
            att leda till ett ökat behov av försörjningsstöd. Kommunerna,
            med Sveriges Kommuner och Landsting i spetsen, befarar att kostnaderna
            för försörjningsstöd kommer att öka. På utfrågningen sade man,
            som ni kanske kommer ihåg, att man i kommunerna beräknar en ökning
            av försörjningsstödet med ungefär 12 procent.
          </note>
          <note>
            Försörjningsstöd eller socialbidrag är samhällets yttersta skyddsnät,
            och det är tänkt som en tillfällig ersättning. I dag får 280 000
            personer någon gång under året ekonomiskt bistånd, men Sveriges
            Kommuner och Landsting skriver i sitt remissvar: För dessa nya
            grupper kan behovet av ekonomiskt bistånd bli långvarigt.
          </note>
          <note>
            Statsanställdas kongress, med många anställda inom Försäkringskassan
            och Arbetsförmedlingen, ser med stor oro på förslaget och sammanfattar
            den samstämmiga kritik som remissinstanserna har haft.
          </note>
          <note>
            Man ser en ökad risk att förlora sin anställning efter bara ett
            halvt års ohälsa. Anställningsskyddet kommer att urholkas. Kravet
            på den enskilde sjuke ökar ensidigt.
          </note>
          <note>
            Det finns inga vare sig krav eller incitament för andra aktörer
            arbetsgivaren, Försäkringskassan eller hälso- och sjukvården.
            Det är svårbegripliga regler där den enskilde med lång sjukperiod
            riskerar att stå utan försäkringsskydd vid ny sjukdom.
          </note>
          <note>
            Det finns stora risker att stå helt utan ersättning, även arbetslöshetsersättning,
            om man har en längre sjukperiod bakom sig. Detta leder till kraftiga
            ekonomiska och sociala konsekvenser för den enskilde samt en ökning
            av kommunernas kostnader för försörjningsstöd.
          </note>
          <note>
            Det är förändringar i grunden av vårt system, det vill säga ett
            systemskifte, där man går över till att bara vissa diagnoser är
            berättigade till den högre ersättningsnivån.
          </note>
          <note>
            En anställd på Försäkringskassan är rädd att de föreslagna förändringarna
            riskerar att äventyra rättssäkerheten och säger att det inte är
            möjligt att arbeta utifrån de föreslagna regeländringarna med
            befintlig personalstab. Hon avslutar med att säga att hon hoppas
            att förslaget röstas ned och att man i stället försöker hitta
            smidigare, genomförbara och mer humana lösningar.
          </note>
          <note>
            Herr talman! De försämringar som föreslås slår särskilt hårt
            mot kvinnor eftersom kvinnor är sjukskrivna i högre utsträckning
            än män. Förslaget saknar en analys ur jämställdhetssynpunkt, trots
            att 60 procent av alla med sjukpenning eller sjuk- och aktivitetsersättning
            är kvinnor. Det innebär att de ekonomiska skillnaderna mellan
            män och kvinnor kommer att öka, vilket strider mot riksdagens
            jämställdhetspolitiska mål.
          </note>
          <note>
            Herr talman! Arbetsförmågan hos sjukskrivna ska enligt regeringens
            förslag redan efter sex månader prövas mot alla förekommande arbeten
            på den reguljära arbetsmarknaden. Försäkringskassan ska inte längre
            ta hänsyn till individuella faktorer som ålder, kön, utbildning
            eller tidigare verksamhet. Man utgår från att alla människor oavsett
            ålder och livssituation ska tillfriskna lika snabbt eller ha samma
            arbetsförmåga oavsett sjukdom. Regeringen bortser från att ålder
            och kön påverkar vår hälsa, arbetsförmåga och möjligheter att
            tillfriskna. Men visst säger väl både sunda förnuftet och all
            medicinsk forskning att det är skillnad mellan en 27-årig man
            och en 59-årig kvinna?
          </note>
          <note>
            Herr talman! Eftersom den här propositionen är stor och omvälvande
            det är ett systemskifte som kommer att slå hål på vår gemensamma
            välfärd finns det egentligen hur mycket som helst att kritisera
            och debattera. Men jag tänker ändå stanna här, för stunden i alla
            fall.
          </note>
          <note>
            Jag slutar som jag började. Om ni inte tror på remissinstansernas,
            vänstersidans, handikapporganisationernas och de fackliga organisationernas
            kritik, öppna era hjärtan och lyssna på alla de enskilda människornas
            oro! Släng propositionen i papperskorgen och visa att även högerns
            riksdagsledamöter kan känna empati och förståelse!
          </note>
          <note>
            Jag yrkar avslag på hela denna vedervärdiga proposition och bifall
            till reservationerna 1 och 3.
          </note>
          <note>
            I detta anförande instämde Matilda Ernkrans, Kurt Kvarnström,
            Ronny Olander, Jasenko Omanovic, Veronica Palm, Göte Wahlström
            och Siw Wittgren-Ahl (alla s) samt Gunvor G Ericson (mp).
          </note>
          <note type="speaker">
            Anf. 67 GUNVOR G ERICSON (mp):
          </note>
          <note>
            Herr talman! Varje människa som är eller har varit sjuk och sjukskriven
            vet hur viktigt det är att kunna återfå hälsan och kunna återgå
            till en fungerande vardag. Om man inte återfår sin hälsa är det
            ändå viktigt att så mycket annat som möjligt i livet fungerar
            normalt. Det gäller till exempel möjligheten att kunna få gå till
            ett arbete.
          </note>
          <note>
            Var och en som har varit sjuk en tid vet också vilket underläge
            man befinner sig i. Förutom att man måste passa in i regelverket
            är man i högsta grad beroende av förhållningssätt och bemötande
            hos försäkringskassa, läkare och faktiskt också regeringen. Man
            är i ett läge där man inte vill ge svar på tal, eftersom det kan
            ligga en i fatet. Att den egna kraften samtidigt tryter och självkänslan
            inte sällan är låg gör inte saken bättre.
          </note>
          <note>
            Det är av dessa skäl väldigt viktigt vilket angreppssätt som
            politiken på sjukförsäkringsområdet har. Det handlar om att
          </note>
          <note>
            människor ska bli respektfullt bemötta och snabbt få den hjälp
            de behöver, att människors kunskap om den egna situationen tas
            till vara och är utgångspunkten för insatser, att människor stärks,
            att strukturerna är klokt uppbyggda och bygger på den kunskap
            som finns och att det finns skyddsnät när olika länkar i systemet
            inte fungerar som de ska.
          </note>
          <note>
            Den moderatledda regeringen har dessvärre valt en annan väg.
            Visserligen är retoriken att fler ska få en ny chans i arbetslivet,
            men sjukförsäkringen är den största besparingsposten i Reinfeldts
            budget under mandatperioden för att kunna genomföra skattesänkningar
            för rika och friska.
          </note>
          <note>
            Regeringen talar om ett minskat utanförskap men tycks inte inse
            att dess politik leder till ett nytt mycket värre utanförskap,
            det vill säga det som inträder om man står helt utanför både ersättning
            och stöd från samhället. Regeringens sätt att räkna är att den
            som är sjuk en dag två gånger om året också räknas in i utanförskapet,
            eftersom regeringen räknar med årsekvivalenter, som det kallas.
            Man lägger ihop siffrorna för sjukfrånvaron under året.
          </note>
          <note>
            Det sjukförsäkringssystem som vi har haft i Sverige bygger på
            en trygghet att man ska kunna vara borta från arbetet om man är
            sjuk tillfälligt. Det kallar inte jag för utanförskap. Det kallar
            jag för ett trygghetssystem.
          </note>
          <note>
            Sällan har väl ett förslag mött så mycket kritik som det som
            regeringen nu väljer att lägga fram. Kritik och farhågor har lyfts
            fram från snart sagt alla håll: fackföreningar, handikapprörelsen,
            Sveriges Kommuner och Landsting, handläggare på Försäkringskassan
            med flera. På socialförsäkringsutskottets hearing i frågan lyftes
            fram kritik från forskare, myndigheter och organisationer.
          </note>
          <note>
            Från Miljöpartiets sida tycker vi att det är märkligt att tala
            om en rehabiliteringskedja när förslaget inte innehåller en kedja
            av rehabilitering utan handlar om skärpta regler för hur sjukskrivningsprocessen
            ska gå till i ett system som fungerar dåligt. Det är knappast
            förvånande att förslaget på flera håll har börjat kallas för utsorteringskedjan
            i stället för rehabiliteringskedjan.
          </note>
          <note>
            I Miljöpartiet har vi haft ett rådslag där vi har tagit fram
            en rapport om ekonomisk trygghet. Vi har kommit fram till en helt
            annan lösning som vi med glädje skulle ha velat diskutera i den
            parlamentariska utredning som vi en gång i tiden var överens med
            er i de borgerliga partierna om att vi skulle tillsätta. Tyvärr
            verkar den ha lagts på is.
          </note>
          <note>
            Ordet rehabiliteringskedja låter kanske positivt, men i själva
            verket är det som tidsgränser det handlar om, helt enkelt en utsortering
            beroende på tid. Är du sjuk men har arbetsförmåga säger Försäkringskassan:
            Gå till Arbetsförmedlingen! Där säger handläggaren: Nej, du är
            inte anställningsbar.
          </note>
          <note>
            Då får du stå där med mössan i hand utan rätt till vare sig a-kassa
            eller sjukpenning. Det är ett osolidariskt och orättvist system.
          </note>
          <note>
            Det är också ett påfallande krångligt regelverk som regeringen
            presenterar. Det är förvånande, eftersom regeringen brukar tala
            om vikten av större tydlighet i systemen, något som vi i Miljöpartiet
            i grunden också tycker är eftersträvansvärt. Men i det här fallet
            blir det inte enklare, och det löser inget problem. Visst finns
            det problem i dag, men det behövs en bättre helhetssyn och verklig
            möjlighet för individer att få rehabilitering, kompletterande
            utbildning, omskolning eller vad det nu är som behövs för att
            de ska kunna komma tillbaka i arbete.
          </note>
          <note>
            Från Miljöpartiets sida yrkar vi avslag på förslaget i betänkandet.
            Vi anser naturligtvis att sjukskrivningstalen behöver minska,
            men vi anser också att fler ska kunna ha möjlighet att arbeta.
            Vi skiljer oss starkt från regeringen i synsätt när det gäller
            skälen, och vår väg dit, hur vi ska nå det här, är markant annorlunda.
          </note>
          <note>
            I grunden handlar det faktiskt om människosyn. Det behövs ett
            system som möter dig och hjälper dig om du är sjuk, arbetslös
            eller bådeoch, ett tryggt system som ser till individens förutsättningar
            och som finansieras solidariskt en verklig arbetslivstrygghet.
          </note>
          <note>
            Men regeringens förslag leder inte till trygghet utan ökar pressen
            på dem som är sjuka. Att veta att man redan efter sex månader
            ska pröva arbetsförmågan mot hela arbetsmarknaden gör ingen frisk.
          </note>
          <note>
            Det som händer är att anställningsskyddet urholkas. Otrygghet
            är vad förslaget leder till. Otrygghet är en riskfaktor sett ur
            ett folkhälsoperspektiv, inte en friskfaktor, om nu socialförsäkringsminister
            Pehrsson missat det i sin sjuksköterskeutbildning.
          </note>
          <note>
            Ekonomisk och social trygghet är en av de mest grundläggande
            förutsättningarna för folkhälsan. Det är grundläggande folkhälsovetenskap
            som ingår i baskursen på folkhälsovetenskapligt program. Det är
            mycket tydligt vad ekonomisk och social trygghet betyder för folkhälsan.
          </note>
          <note>
            Det finns ett samband mellan god folkhälsa och ett samhälle präglat
            av ekonomisk och social trygghet, jämlikhet i levnadsvillkor,
            jämställdhet och rättvisa. Ett försämrat sjukförsäkringssystem
            är fel medicin för att förbättra folkhälsan. Men det tycks inte
            regeringen se nu när man ska genomföra sitt systemskifte.
          </note>
          <note>
            Förslaget slår dessutom extra hårt mot kvinnor, som bland annat
            LiseLotte tog upp i sitt inledningsanförande. Kvinnor är sjukskrivna
            i högre utsträckning än män och får mer diffusa diagnoser av sina
            läkare. Vi är mycket oroade för de följder det här förslaget kan
            få.
          </note>
          <note>
            Jag ska nu ta upp folkhälso- och jämställdhetsaspekter i ett
            vidare perspektiv. Det finns ett särskilt avsnitt i propositionen
            som tar upp konsekvenser för kommunen. Där hade en beskrivning
            av förväntad ökad belastning inom socialtjänsten varit på sin
            plats. Regeringen beskriver i stället att förslagen kommer att
            leda till minskad sjukfrånvaro och därmed stärkt kommunal ekonomi.
            Men Sveriges Kommuner och Landstings beräkningar visar tvärtom
            på ökade socialbidragskostnader. Vi anser att regeringen borde
            ha gjort en folkhälsokonsekvensanalys av förslaget för att betrakta
            effekter på folkhälsan i stort.
          </note>
          <note>
            När det gäller jämställdhet har regeringen i ett särskilt avsnitt
            beskrivit att deras förslag gynnar kvinnor eftersom flest kvinnor
            är sjukskrivna. Det är bra att man i alla fall ser att kvinnor
            är mest sjukskrivna, men man menar också att eftersom många kvinnor
            är anställda i offentlig sektor kommer de ges möjlighet till alternativa
            uppgifter på ett sätt som mindre arbetsgivare har svårigheter
            att erbjuda.
          </note>
          <note>
            En särskild jämställdhetsanalys av förslaget innebär att göra
            något helt annat än vad regeringen faktiskt har gjort. Visst är
            det bra att regeringen säger att man ska följa upp reformen, men
            det ska också göras ur ett jämställdhetsperspektiv. Vi instämmer
            i att man bör göra det, men vi anser att en sådan uppföljning
            måste göras seriöst med både kvantitativa och kvalitativa angreppssätt.
          </note>
          <note>
            Ohälsotalet, som Försäkringskassan regelbundet redovisar, visar
            fortfarande att det är stor skillnad mellan kvinnors och mäns
            ohälsotal.
          </note>
          <note>
            Vi i Miljöpartiet anser att det är ett stort problem att människor
            faller mellan stolarna i dag. Försäkringssystemet bygger på en
            verklighet där människor har ett och samma yrke livet ut, oftast
            med en fast anställning hos samma arbetsgivare. Så ser samhället
            inte ut i dag. Många har deltids- och projektanställningar. En
            del människor står helt utanför arbetsmarknaden.
          </note>
          <note>
            Några av problemen med trygghetssystemet är att det är svåröverskådligt,
            ojämlikt och otryggt. Det är till exempel inte tillåtet att kombinera
            deltidssjukskrivning med studier. Skapade gränser och kvalificeringsvillkor
            gör att människor slås ut och kan stå utan eller få mycket låg
            ersättning vid sjukdom och arbetslöshet. Med det här systemet
            riskerar ännu fler att hamna helt utanför.
          </note>
          <note>
            Finns det några socialliberala folkpartister och centerpartister
            som värnar kvinnors hälsa eller några kristdemokrater som värnar
            sjuka människors värdighet som kan sätta stopp för nedmonteringen
            av sjukförsäkringen? Rösta med hjärtat! Gör som Miljöpartiet,
            socialdemokratin och Vänsterpartiet! Rösta nej när vi ska ta ställning
            till detta dåliga förslag!
          </note>
          <note>
            I detta anförande instämde Matilda Ernkrans, Kurt Kvarnström,
            Ronny Olander, Jasenko Omanovic, Veronica Palm, Göte Wahlström
            och Siw Wittgren-Ahl (alla s) samt LiseLotte Olsson (v).
          </note>
          <note type="speaker">
            Anf. 68 GUNNAR AXÉN (m):
          </note>
          <note>
            Herr talman! Jag vill redan nu avisera att jag kommer att tala
            något längre än den föranmälda tiden. Det som ligger en varmt
            om hjärtat talar man gärna om och för, som bekant. Samtidigt vill
            jag yrka bifall till förslaget i betänkandet.
          </note>
          <note>
            Herr talman! Långa sjukskrivningar är en viktig förklaring till
            den höga sjukfrånvaron i Sverige. Två femtedelar av de pågående
            sjukskrivningsfallen har pågått i ett år eller mer. I vissa fall
            kan långtidssjukskrivning givetvis vara berättigat, men mycket
            tyder på att många människor i onödan fastnar i sjukskrivning.
            Varken arbetsgivare eller Försäkringskassan uppfyller kraven på
            rehabiliteringsinsatser för sjukskrivna.
          </note>
          <note>
            I många sjukskrivningsfall är det rationellt för alla inblandade
            att inte göra något och låta sjukskrivningen fortgå med ersättningen
            från sjukförsäkringen i form av sjukpenning. Den som är sjukskriven
            från en anställning riskerar denna om han eller hon går med på
            rehabilitering med inriktning på ett annat jobb. Den som är sjukskriven
            riskerar också sin anställning om han eller hon går tillbaka till
            sitt jobb med en fortsatt nedsättning av arbetsförmågan. Om arbetsgivaren
            anser att han eller hon inte kan utföra något arbete av betydelse
            kan saklig grund för uppsägning anses föreligga.
          </note>
          <note>
            Att sjukskrivningar drar ut på tiden drabbar den sjukskrivne
            hårdast. Chanserna att återgå till arbete krymper när sjukfrånvaron
            blir längre. Tidiga insatser är det som bäst kan hjälpa den sjukskrivne
            tillbaka till arbete. De långa sjukskrivningarna riskerar att
            leda till utslagning från arbetslivet.
          </note>
          <note>
            För den som går sjukskriven längre än ett år finns i dag ett
            stor mått av rättsosäkerhet förknippat med sjukskrivningen. Regelverket
            säger att Försäkringskassan ska göra en prövning av sjukskrivningen
            senast efter tolv månader. Vid denna prövning ska arbetsförmågan
            på nytt bedömas, och det ska avgöras om den sjukskrivne bör övergå
            till sjuk- eller aktivitetsersättning. Tillämpningen av denna
            regel är dock inte konsekvent. Som en konsekvens av detta skapas
            en stor osäkerhet för den långtidssjukskrivne. När sjukskrivningen
            överskridit dessa tolv månader riskerar han eller hon att när
            som helst få besked om att sjukpenningen setts över och dragits
            in.
          </note>
          <note>
            Herr talman! Jag noterar att Kurt Kvarnström från Socialdemokraterna
            redan har begärt ordet, men så här långt har jag faktiskt bara
            citerat vad LO skrev i en rapport för ett år sedan, men det hade
            likaväl kunnat vara mina egna ord. Det ska bli intressant att
            höra Kurt Kvarnströms replik på den kritik som LO har anfört mot
            den rådande ordningen.
          </note>
          <note>
            Vid det förra valet befann sig över en miljon människor i utanförskap.
            Två tredjedelar av utanförskapet eller 700 000 människor var sjukskrivna
            eller i sjuk- och aktivitetsersättning, allmänt kallat förtidspension.
            Av dessa 700 000 människor var 550 000 i sjuk- och aktivitetsersättning.
            De var utsorterade, ofta mot sin vilja, av Socialdemokraterna
            och deras stödpartier. De allra flesta har fastnat i ett permanent
            utanförskap. Sannolikheten att komma tillbaka i arbete när man
            väl har fått förtidspension är 1 procent trots att en betydande
            andel av dem som har sjuk- och aktivitetsersättning uppger att
            de helt eller delvis har arbetsförmåga.
          </note>
          <note>
            De här människorna sorterades ut av Socialdemokraterna därför
            att de ville snygga till de sjukskrivningstal som skjutit i höjden
            under ett antal år. De sorterades ut genom att Socialdemokraterna
            i praktiken införde en automatisk förtidspensionering efter ett
            års sjukskrivning. De sorterades ut därför att Socialdemokraterna
            och deras stödpartier inte hade förmåga att genomföra reformer
            som kunde ge de här människorna verkningsfulla, tidiga insatser
            under sjukskrivningstiden. 140 personer om dagen sorterades ut
            under Socialdemokraternas tid vid makten.
          </note>
          <note>
            Ni socialdemokrater brukade på er tid deklarera att ni var stolta
            över det ni hade åstadkommit. Jag undrar om ni är stolta över
            den här utsorteringen.
          </note>
          <note>
            Allians för Sverige gick till val på att bryta utanförskapet
            och med stöd och hjälp få människor att komma tillbaka till arbetsgemenskapen.
            Den reformering av sjukförsäkringen som vi debatterar i dag är
            ett viktigt led i Allians för Sveriges strategi för att åstadkomma
            en kortare väg till ett friskare liv.
          </note>
          <note>
            Oppositionen slår vakt om nuvarande ordning, den ordning som
            har dömts ut av LO. Socialdemokraternas och Miljöpartiets enda
            offensiva förslag är att man vill tillsätta en utredning. En utredning
            som sannolikt behöver arbeta i flera år hjälper knappast de hundratusentals
            som i dag är sjukskrivna eller förtidspensionerade. Ett eller
            två år eller längre tid i sjukfrånvaro innebär ett enormt lidande
            för varje enskild människa.
          </note>
          <note>
            Hjälpen till de här människorna kan inte vänta. Är en utredning
            vad oppositionen har att erbjuda de här människorna? Vänsterpartiet
            erbjuder inte ens det. Man slår bara vakt om den rådande ordningen,
            den utsortering som skapades av Socialdemokraterna.
          </note>
          <note>
            Nu sprider oppositionen och en del andra en omfattande skrämselpropaganda.
            Förhoppningen är väl att ta politiska poäng. Men man gör det på
            bekostnad av att man helt i onödan skrämmer upp människor och
            gör dem oroliga. Det är en cynisk partipolitik. Människor som
            är sjuka har det svårt nog, de behöver inte skrämmas upp och oroas.
            De behöver tidiga, aktiva vård- och rehabiliteringsinsatser i
            stället för långa, passiva sjukskrivningar precis som LO skriver
            i sin rapport.
          </note>
          <note>
            Problemet med den nuvarande ordningen, den av Socialdemokraterna
            skapade utsorteringen, har varit att Försäkringskassan arbetat
            med en sjustegsmodell utan några fasta tidsgränser för när avstämningar
            ska ske. Detta har lett till att efter ett års sjukskrivning befinner
            sig fortfarande 70 procent av de sjukskrivna kvar i steg ett.
            Och efter ett års sjukskrivning prövas man för förtidspension.
            Många har alltså aldrig fått det stöd som de ska ges i de olika
            stegen i sjustegsmodellen när de kommer till den gräns då de sannolikt
            går över i sjuk- och aktivitetsersättning, förtidspension.
          </note>
          <note>
            Nu ersätter vi den här sjustegsmodellen med en rehabiliteringskedja
            med färre steg och tydliga tidpunkter då avstämningar ska ske.
            Det leder till tidigare och aktiva insatser.
          </note>
          <note>
            Vid en sjukskrivning kommer man under de tre första månaderna
            att pröva arbetsförmågan mot de ordinarie arbetsuppgifterna hos
            arbetsgivaren eller andra tillfälliga arbetsuppgifter som arbetsgivaren
            kan erbjuda. Därefter prövas arbetsförmågan mot andra arbetsuppgifter
            hos arbetsgivaren. Därmed ställs i praktiken större krav än i
            dag på att arbetsgivaren ska genomföra de anpassningsåtgärder
            av arbetsplatsen som krävs för att den sjukskrivne ska kunna komma
            tillbaka i arbete.
          </note>
          <note>
            Först efter sex månader prövas arbetsförmågan mot arbetsmarknaden
            i övrigt, en prövning som i dag kan ske redan efter tre veckors
            sjukskrivning. Undantag för den här prövningen kan göras om det
            pågår en rehabiliteringsåtgärd som förväntas leda till att man
            återgår i arbete före tolv månaders sjukskrivning, om de försäkringsmedicinska
            riktlinjerna säger att sjukskrivningen bör vara längre än sex
            månader, om man väntar på en operation som möjliggör återgång
            i arbete eller om man delvis har återgått i arbete och det finns
            en plan för återgång på heltid. Då prövas man inte mot arbetsmarknaden
            som helhet efter sex månader.
          </note>
          <note>
            När man kommit upp i tolv månaders sjukskrivning prövas man i
            dag för sjuk- och aktivitetsersättning, förtidspension. De som
            beviljas förtidspension och jag måste säga att jag har fått många
            mejl och telefonsamtal under de senaste åren från ledsna och frustrerade
            människor som har fått det mot sin vilja får då gå ned på en ersättningsnivå
            på 64 procent efter ett års sjukskrivning.
          </note>
          <note>
            Kvinnor och ungdomar är de som har drabbats absolut hårdast av
            den här utsorteringen.
          </note>
          <note>
            Vi avskaffar nu den automatiska prövningen för förtidspension
            och ersätter den med en förlängd sjukpenning på 75 procents ersättningsnivå.
            Det är en förbättring för många. Den förlängda sjukpenningen kan
            man ha i upp till ytterligare 18 månader. Totalt kan man då komma
            upp i två och ett halvt år med sjukpenning och förlängd sjukpenning.
            Men vår ambition är givetvis att man ska få vård och rehabilitering
            tidigt och därmed inte behöva vara sjukskriven så länge.
          </note>
          <note>
            Tidsgränsen för rätten till sjukpenning och förlängd sjukpenning
            blir således två och ett halvt år. Det kan jämföras med vad LO
            föreslår i den rapport som jag inledningsvis citerade där man
            föreslår en tidsgräns på drygt ett år, 15 månader.
          </note>
          <note>
            Jämför vi med andra länder kan vi konstatera att i Danmark har
            man rätt till totalt 52 sjukveckor under en 18-månadersperiod,
            i Finland totalt 300 sjukdagar under en tvåårsperiod och i Norge
            totalt 52 sjukveckor under en treårsperiod. Den tidsgräns som
            vi föreslår är därmed högst rimlig.
          </note>
          <note>
            Vår ambition är att så många som möjligt har fått vård och rehabilitering
            i så god tid att det inte ska behöva gå så långt, men för den
            som trots allt är sjukskriven när det har gått 30 månader görs
            en prövning av arbetsförmågan ungefär som LO föreslår i den tidigare
            nämnda rapporten. Men enligt LO:s förslag ska det ske redan efter
            15 månader, alltså halva tiden jämfört med det vi föreslår.
          </note>
          <note>
            Men om man, efter att alla möjligheter till rehabilitering har
            uttömts, bedöms ha en så pass permanent nedsatt arbetsförmåga
            att det saknas möjligheter att kunna återgå i arbete erhåller
            man förtidspension. Om man bedöms ha återfått arbetsförmågan ska
            man givetvis återgå i arbete. Om man har en nedsatt arbetsförmåga,
            men inte i den grad att man beviljats förtidspension, ska man
            kunna beredas plats i jobb- och utvecklingsgarantin.
          </note>
          <note>
            Den som är drabbad av en mycket allvarlig sjukdom erhåller vanlig
            sjukpenning under obegränsad tid.
          </note>
          <note>
            Det här var i korthet det förslag som vi har att ta ställning
            till i dag, ett förslag som ersätter dagens långa, passiva sjukskrivningar
            med tidiga aktiva åtgärder.
          </note>
          <note>
            Förslaget behöver dock sättas in i sitt sammanhang. För det här
            är inte det enda vi gör för att hjälpa människor tillbaka från
            utanförskap.
          </note>
          <note>
            För att underlätta för den som är sjukskriven att våga prova
            ett annat arbete än det ordinarie inför vi en rätt till tjänstledighet
            från och med den tredje sjukskrivningsmånaden från sin ordinarie
            arbetsgivare. Det betyder att man inte behöver säga upp sig från
            sitt vanliga jobb om man vill prova på ett annat jobb, där ens
            arbetsförmåga kanske bättre kan tas till vara. Det innebär en
            trygghet för den enskilde och i praktiken en förstärkning av arbetsrätten.
          </note>
          <note>
            Vi satsar 3,4 miljarder kronor på att förstärka företagshälsovården
            och att införa en rehabiliteringsgaranti.
          </note>
          <note>
            Företagshälsovården ska inte bara arbeta förebyggande utan också
            kunna erbjuda vanlig sjukvård. Företagshälsovården, som har en
            bättre kunskap om den anställdes arbetsplats, ska också kunna
            bistå Försäkringskassan när det gäller bedömning av arbetsförmågan
            och vilka anpassningar som kan göras av arbetsplatsen. Dessutom
            ska företagshälsovården kunna underlätta partssamverkan. Allt
            detta gör vi för att hjälpa den enskilde att kunna komma tillbaka
            till arbetsgemenskapen.
          </note>
          <note>
            Rehabiliteringsgarantin ska klargöra den enskildes rätt till
            medicinska rehabiliteringsinsatser. Den har inriktning på de stora
            diagnosgrupperna.
          </note>
          <note>
            Vid det senaste årsskiftet möjliggjorde vi för Försäkringskassan
            att köpa rehabiliteringsinsatser för de sjukskrivna direkt från
            landstingen.
          </note>
          <note>
            Att skapa en kortare väg till ett friskare liv handlar också
            om att sänka trösklarna för en återgång i arbete. Människor ska
            våga prova att arbeta, och arbetsgivare ska vilja anställa.
          </note>
          <note>
            Vid årsskiftet införde vi också de så kallade nyfriskjobben.
            Den som har varit frånvarande från arbetsmarknaden på grund av
            sjukdom i mer än ett år kan få ett nyfriskjobb, vilket är ett
            helt vanligt jobb på den ordinarie arbetsmarknaden med avtalsenlig
            lön, men med en kraftig skatterabatt som gör det markant billigare
            för arbetsgivaren att anställa.
          </note>
          <note>
            Den som i dag har tidsbegränsad sjuk och aktivitetsersättning
            har möjlighet att prova på att arbeta med bibehållen rätt till
            ersättning under tre månader. Många som har gjort det har slutat
            jobba efter tre månader. De tycker att tre månader är för kort
            tid och vågar inte fortsätta arbeta därför att de är rädda för
            att de inte klarar av det. Det här är ett problem som många har
            hört av sig om och poängterat. Vi utsträcker nu därför tiden från
            tre månader till tolv månader.
          </note>
          <note>
            Den som har beviljats stadigvarande förtidspension kommer att
            få möjlighet att arbeta utan att hans eller hennes rätt till förtidspension
            ifrågasätts. De första 41 000 kronorna man tjänar kan man tjäna
            utan att förtidspensionen reduceras. Därutöver reduceras förtidspensionen
            med 50 öre för varje intjänad krona. Det här är mycket frikostigt
            och fördelaktigt för den enskilde, och målet är givetvis att fler
            ska våga försöka ta steget tillbaka till arbetsgemenskapen.
          </note>
          <note>
            Det här och mycket mer gör vi för att hjälpa och stödja, för
            att underlätta en återgång i arbete. Det gör vi samtidigt som
            oppositionen slår vakt om dagens långa och passiva sjukskrivningar.
          </note>
          <note>
            När jag har varit runt om i landet och träffat människor som
            har varit långtidssjukskrivna, förtidspensionerade eller människor
            som jobbar med rehabilitering har jag fått ett mycket positivt
            gensvar när jag har berättat om de reformer som vi nu kommer att
            genomföra.
          </note>
          <note>
            Det här är precis vad de har efterlyst, säger de. Äntligen vågar
            de försöka arbeta utan att vara rädd för att förlora rätten till
            förtidspension. Äntligen kan de få det stöd de behöver för att
            komma tillbaka i arbete. Det är sådana kommentarer jag har mötts
            av.
          </note>
          <note>
            Fru talman! Vi ska veta att så gott som alla sjukskrivna eller
            förtidspensionerade inte heller vill något annat än att arbeta.
            Det är allas främsta önskan att få vara frisk och gå till ett
            arbete. Nu hjälper vi många att förverkliga sin önskan om att
            gå upp på morgonen och gå till jobbet.
          </note>
          <note>
            Fru talman! Vi moderater och Allians för Sverige gick till val
            på att bryta utanförskapet. Sedan valet har 165 000 människor
            lämnat sitt utanförskap och återgått i arbete. Aldrig någonsin
            tidigare har så många människor haft ett jobb att gå till som
            i dag. Med de rehabiliteringsreformer vi genomför kommer vi att
            hjälpa ännu fler att gå från utanförskap till arbetsgemenskap.
          </note>
          <note>
            Det är nu vi sätter stopp för den utsorteringspolitik som Socialdemokraterna
            skapade. Det är dags att skapa en kortare väg till ett friskare
            liv genom att ersätta långa passiva sjukskrivningar med tidiga
            aktiva åtgärder. Vi hjälper människor att stå på egna ben. Vi
            gör så att människor vågar prova på att arbeta, och vi gör så
            att arbetsgivarna vill anställa dem som har varit frånvarande
            länge.
          </note>
          <note>
            Fru talman! Jag ser verkligen fram emot att bifalla betänkandet
            så att vi kan få en kortare väg till ett friskare liv.
          </note>
          <note>
            I detta anförande instämde Jan Ericson, Mats G Nilsson, Sven
            Yngve Persson, Lars-Arne Staxäng och Marianne Watz (alla m), Fredrick
            Federley och Solveig Zander (båda c), Tobias Krantz och Ulf Nilsson
            (båda fp) samt Lars Gustafsson och Eva Johnsson (båda kd).
          </note>
          <note type="speaker">
            Anf. 69 LISELOTTE OLSSON (v) replik:
          </note>
          <note>
            Fru talman! Gunnar Axén började sitt anförande med att säga att
            det här ligger honom varmt om hjärtat. Vad är det som ligger Gunnar
            Axén varmt om hjärtat? Värmer det Gunnar Axéns hjärta att 700
            000 personer kommer att få sänkt sjukpenning, från 77,6 procent
            till 72,6 procent av inkomsten från den 1 juli?
          </note>
          <note>
            Det här innebär att en långvarigt sjuk LO-kvinna med en lön på
            17 000 per månad får 852 kronor lägre ersättning än i dag. Om
            man tjänar 23 000 kronor en normal inkomst betyder det 1 150 kronor
            mindre per månad. Värmer det verkligen Gunnar Axéns hjärta att
            en stor del av de sjuka kommer att få en jobbig och tråkig ekonomisk
            press i sommar?
          </note>
          <note>
            Jag har en annan fråga som mer tydligt handlar om detta betänkande.
            Det ska införas en diagnosbaserad sjukpenning. Vissa diagnoser
            ska berättiga till högre ersättning under längre tid än andra.
            Ska hjärtsjuka och cancersjuka automatiskt få sänkt ersättning
            från den 1 juli? Eller ska Försäkringskassan redan då börja sortera
            ut vissa diagnosgrupper som inte ska få någon ersättning över
            huvud taget? Jag skulle vilja ha svar på frågorna eftersom jag
            tycker att det inte finns med i propositionen hur dessa människor
            ska behandlas.
          </note>
          <note type="speaker">
            Anf. 70 GUNNAR AXÉN (m) replik:
          </note>
          <note>
            Fru talman! Jag fick frågan om vad som ligger mig varmt om hjärtat.
            Det är att hjälpa de hundratusentals människor som har sorterats
            ut av den politik som LiseLotte Olsson företräder. Det gäller
            alla de som har fastnat i ett utanförskap. Det handlar om att
            hjälpa de människorna tillbaka till arbetsgemenskapen med tidiga,
            verkningsfulla och aktiva rehabiliteringsåtgärder. Det gäller
            att se till att människor inte fastnar i långa sjukskrivningsperioder.
            Det är vad som ligger mig verkligen varmt om hjärtat.
          </note>
          <note>
            Vi ska vara medvetna om att det är ett enormt mänskligt lidande
            när man fastnar i långa passiva sjukskrivningar, som har varit
            fallet så här långt.
          </note>
          <note>
            Vi vet att 70 procent av dem som har varit sjukskrivna i ett
            år fortfarande är kvar i första steget i Försäkringskassans sjustegsmodell.
            Det är den vi ersätter med tidiga och tydliga avstämningstillfällen,
            så att vi också kan få in tidiga och verkningsfulla insatser för
            den enskilde. Det ligger mig varmt om hjärtat att se till att
            människor får vård och rehabilitering i god tid så att de inte
            hamnar i ett utanförskap.
          </note>
          <note>
            Vad är ert alternativ, LiseLotte Olsson? Ni vill bara slå vakt
            om den rådande ordningen. Den kan inte någon vara nöjd med.
          </note>
          <note type="speaker">
            Anf. 71 LISELOTTE OLSSON (v) replik:
          </note>
          <note>
            Fru talman! Nej, det kan man inte vara. Jag har flera gånger
            sagt i talarstolen att jag inte är nöjd med vad som hände under
            förra mandatperioden. Det finns mycket som vi skulle vilja göra
            annorlunda men verkligen inte på det här sättet. Vi vill inte
            slå på dem som redan ligger, vilket er politik gör. Det är vad
            det här förslaget kommer att leda till. Redan utsatta människor
            kommer att få en mycket sämre situation.
          </note>
          <note>
            Jag har fortfarande inte fått svar på frågan hur det hjälper
            människor att få 1 150 kronor mindre per månad. Hur kan den människan
            må bättre? Jag förstår inte hur ni får ihop tankebanorna.
          </note>
          <note>
            Gunnar Axén sade i sitt anförande att vi i oppositionen gör det
            här för att ta politiska poäng. Jag vet att Gunnar Axén har tagit
            emot namnlistor på folk som protesterar. Låt mig påminna om att
            under den senaste veckan har det varannan minut, dygnet runt,
            tillkommit en person som protesterar mot de kraftiga försämringarna.
            Det är inte bara vi som sitter på den här sidan av kammaren som
            protesterar utan det är alla runt omkring i Sverige.
          </note>
          <note>
            Varför tar ni inte denna oro på allvar? Alla människor riskerar
            att bli sjuka och att drabbas av förslagen. Varför kan ni inte
            lyssna på de människor som är eller riskerar att bli utsatta?
          </note>
          <note type="speaker">
            Anf. 72 GUNNAR AXÉN (m) replik:
          </note>
          <note>
            Fru talman! LiseLotte Olsson säger att de som är sjuskrivna ligger
            ned. Vi sträcker ut en hand till dem som ligger ned för att hjälpa
            dem upp på benen. LiseLotte Olsson och oppositionen i övrigt går
            bara förbi och låter den sjukskrivne ligga kvar. Så har den rådande
            ordningen fungerat.
          </note>
          <note>
            LiseLotte Olsson förespråkar också eftersom man inte har något
            alternativ den rådande ordningen där man i praktiken per automatik
            förtidspensioneras efter ett års sjukskrivning och får en ersättningsnivå
            på 64 procent. Man vill inte se införandet av den förlängda sjukpenningen
            på 75 procents ersättningsnivå, som vi föreslår ska ersätta den
            automatiska prövningen för förtidspension.
          </note>
          <note>
            Vänsterpartiet saknar helt och hållet eget alternativ. Man är
            emot de förslag som vi lägger fram, men man har ingenting själv
            att presentera när det gäller vad som ska göras för att hjälpa
            människor som är fast i eller riskerar att bli fast i långa sjukskrivningar.
          </note>
          <note type="speaker">
            Anf. 73 GUNVOR G ERICSON (mp) replik:
          </note>
          <note>
            Fru talman! Jag glömde att yrka bifall till reservationerna 14
            i mitt förra inlägg. Jag passar därför på att göra det nu.
          </note>
          <note>
            Jag blir ganska trött. När jag hör inledningen på Gunnar Axéns
            tal låter det som att vi är i sandlådan. Det känns tråkigt. Jag
            kan hålla med om att det system vi har i dag är inte bra, men
            att ha en pingpongmatch om vem som har gjort sämst och vem som
            har gjort bäst känns tråkigt för debatten.
          </note>
          <note>
            Om det fanns stöd i förslaget för att det skulle bli fler jobb
            av att ändra tidsgränser skulle jag gärna stödja förslaget. Men
            i propositionen finns inte några konkreta förslag om hur en rehabgaranti
            ska gå till och i praktiken genomföras.
          </note>
          <note>
            Moderaterna brukar vara för individens rättigheter. Varför anser
            inte Moderaterna att det ska vara möjligt för individen att begära
            ett avstämningssamtal hos Försäkringskassan där individen får
            möjlighet att träffa sin arbetsgivare och diskutera med Försäkringskassan
            hur lösningen för honom kan se ut? En sådan rätt har ni avstyrkt
            i det här förslaget.
          </note>
          <note>
            De höga ohälsotalen är ett stort problem för individen, för arbetsgivaren
            och för samhället. Men i stället för att föreslå åtgärder som
            involverar alla tre parter lägger ni all kraft på att försämra
            för den enskilda individen. Varför?
          </note>
          <note type="speaker">
            Anf. 74 GUNNAR AXÉN (m) replik:
          </note>
          <note>
            Fru talman! Jag vill påminna Gunvor G Ericson om att inledningen
            på mitt anförande var ett ganska långt citat ur en rapport från
            LO där man fullständigt dömer ut den nuvarande ordningen och den
            utsortering som har skett.
          </note>
          <note>
            Vad gäller rehabiliteringsgarantin ska jag svara på frågan: Hur
            den ska se ut kommer att utformas i ett avtal mellan staten och
            Sveriges Kommuner och Landsting.
          </note>
          <note>
            Vad gäller möjligheten till avstämningsmöte finns givetvis den
            möjligheten kvar. När vi nu får tidiga och tydliga avstämningstillfällen
            under sjukskrivningsperioden kommer det att ställas större krav
            på de olika parter som har ansvar för rehabilitering av den enskilde
            att samverka och att agera för att man ska kunna komma tillbaka
            i arbete.
          </note>
          <note>
            Jag skulle vilja ställa samma fråga till Gunvor G Ericson som
            jag tidigare ställde till LiseLotte Olsson: Vad är ert alternativ?
            Ni vill inte ha de förslag som vi kommer med. Ni vill behålla
            den rådande ordningen. Presentera ett alternativ, vad ni tycker
            är bättre, i stället för att bara slå vakt om den ordning som
            har visat sig vara så misslyckad!
          </note>
          <note type="speaker">
            Anf. 75 GUNVOR G ERICSON (mp) replik:
          </note>
          <note>
            Fru talman! Nu är det så, Gunnar Axén, att vi från Miljöpartiet
            har ett konkret alternativ, som vi kallar En dörr in , en verklig
            arbetslivstrygghet. Det förslaget hade jag med nöje velat diskutera
            i en parlamentarisk utredning tillsammans med er alla här. Jag
            är jätteledsen att den parlamentariska utredningen inte har kommit
            till.
          </note>
          <note>
            Vårt förslag bygger på att man slår ihop sjukförsäkringen, Arbetsförmedlingen
            och arbetslöshetsförsäkringen så att det blir en gemensam kassa.
            Vi flyttar också över försörjningsstödet från kommunerna så att
            det blir en påse pengar. Det ger möjlighet för individen att inte
            bollas runt mellan olika myndigheter.
          </note>
          <note>
            Det är ett förslag som något påminner om det som man har i Norge,
            men det ger också ett skydd för de människor som har lämnat a-kassan
            på grund av att ni har gjort att avgifterna i dag är helt differentierade
            och att den som är lågavlönad och deltidsarbetslös betalar jättemycket
            mer än den som är högavlönad och har liten risk att bli arbetslös.
          </note>
          <note>
            Vi har ett konkret förslag, ja. Och jag hade varit väldigt glad
            om vi hade kunnat få diskutera det i en parlamentarisk utredning,
            i stället för de här förslagen.
          </note>
          <note>
            Jag förstår inte: Kan du verkligen garantera att en individ har
            rätt till avstämningsmöte? För ett tag sedan i den här kammaren,
            när vi gjorde den förra ändringen, togs rättigheten till avstämningsmöte
            bort. Det finns ingen sådan rättighet i den här lagen att man
            som individ ska ha rätt att begära avstämningsmöte. Menar du att
            man har det?
          </note>
          <note type="speaker">
            Anf. 76 GUNNAR AXÉN (m) replik:
          </note>
          <note>
            Fru talman! Jag har förstått att det är Miljöpartiets högsta
            önskan att det ska tillsättas en utredning. Det är huvudalternativet
            i förhållande till de rehabiliteringsreformer som vi nu genomför.
            Jag kan lova Gunvor G Ericson att den önskan kommer att bli uppfylld
            vartefter, att det kommer att bli en utredning som ska se över
            våra socialförsäkringar.
          </note>
          <note>
            Men det har varit viktigt att vidta åtgärder för alla de hundratusentals
            människor som i dag befinner sig i långa sjukskrivningar, så att
            de kan komma tillbaka till arbetsgemenskapen. Det har varit viktigt,
            och det har då inte varit möjligt att begrava de här viktiga reformerna
            i en utredning.
          </note>
          <note>
            Det är intressant att höra Gunvor G Ericson berätta vilka alternativ
            Miljöpartiet har som man vill diskutera i en utredning. Det handlar
            bland annat om att införa en obligatorisk a-kassa och en sammanslagning
            av sjukpenningen och a-kassan. Jag undrar vilka förutsättningar
            det finns för Miljöpartiet att tillsammans med Socialdemokraterna
            och Vänstern få fram en sådan modell, för Socialdemokraterna har
            ställt sig klart avvisande till att införa en obligatorisk a-kassa.
          </note>
          <note>
            Vad gäller avstämningsmöten är det fullt möjligt, rimligt och
            befogat att ha avstämningsmöten, inte minst i samband med de tydliga,
            tidiga avstämningstidpunkter som vi nu inför. Det kommer att ställa
            större krav på de olika aktörerna att agera för att hjälpa den
            enskilde tillbaka till arbete.
          </note>
          <note type="speaker">
            Anf. 77 KURT KVARNSTRÖM (s) replik:
          </note>
          <note>
            Fru talman! Ja, Gunnar Axén, det är mycket diskussioner som ligger
            både i och utanför det här förslaget. Jag ställde en del väldigt
            konkreta frågor, men min utgångspunkt är att tidiga, aktiva insatser
            är väldigt viktiga för de allra flesta människor.
          </note>
          <note>
            Då skulle jag gärna vilja veta, som jag frågade tidigare: Var
            finns rehabiliteringsinsatsen i det förslaget som på ett bättre
            sätt än i dag det som Gunnar Axén nu kritiserar ger människor
            de förutsättningarna?
          </note>
          <note>
            Det är en väldigt viktig del att fundera på. Det är en väldigt
            viktig del i den kritik som vi har mot det här förslaget. Det
            saknas aktiva insatser från alla. Det är bara beslut som tas i
            olika steg.
          </note>
          <note>
            Jag lade fokus på att arbetsplatsen är oerhört viktig för att
            man på ett bra sätt ska klara rehabiliteringsfrågorna framåt i
            tiden. Vad har ni gjort, Gunnar Axén, sedan ni tillträdde? Tycker
            du att arbetsgivarna, som har det yttersta ansvaret, på ett bra
            sätt tar till sig arbetet med rehabiliteringsfrågorna? Fungerar
            det på ett bra sätt i dag? Eller finns det något i det här förslaget
            som förbättrar den situationen? Jag anser att det inte fungerar
            i dag.
          </note>
          <note>
            Här har vi haft samma utfrågning, där företagarna säger att de
            små företagen saknar rimliga förutsättningar att bedriva rehabilitering.
            Vad gör ni åt det? Du pratar om en sak, Gunnar Axén, men du gör
            inte det utan gör någonting helt annat.
          </note>
          <note>
            Jag skulle gärna vilja få svar på någon av de frågor jag har
            ställt.
          </note>
          <note type="speaker">
            Anf. 78 GUNNAR AXÉN (m) replik:
          </note>
          <note>
            Fru talman! Jag skulle vilja få svar på den fråga som jag i mitt
            anförande ställde till Socialdemokraterna, nämligen om Socialdemokraterna
            är stolta över den utsortering som har skett under de år som har
            gått, över de 140 personer som varje dag har förpassats ut i förtidspension
            och som inte har fått de åtgärder och den rehabilitering som de
            har haft behov av. Jag undrar om Socialdemokraterna är stolta
            över det. Jag undrar om man ställer sig bakom den kritik som LO
            har anfört i den rapport jag citerade.
          </note>
          <note>
            Ansvaret på de olika aktörerna är stort Försäkringskassan, landsting,
            arbetsgivare. Trots det har människor fastnat i långa och passiva
            sjukskrivningar därför att det inte har funnits några tidpunkter
            där man har följt upp ordentligt att människor har fått de insatser
            som de har behov av.
          </note>
          <note>
            Nu inför vi sådana tydliga avstämningstidpunkter, för att de
            olika aktörerna ska ta sitt ansvar och bistå med att hjälpa den
            enskilde tillbaka till arbete.
          </note>
          <note type="speaker">
            Anf. 79 KURT KVARNSTRÖM (s) replik:
          </note>
          <note>
            Fru talman! Nej, vi är inte stolta över den situation som är.
            Men vi är förskräckta över de slutsatser som Gunnar Axén och hans
            parti drar för att göra någonting åt det. Vi är oerhört förskräckta.
          </note>
          <note>
            Ska man ta del av vad LO tycker bör man ta del av hela den bild
            som LO ger i sin utredning. Det är mycket viktigt med tidiga rehabiliteringsinsatser.
          </note>
          <note>
            Sedan tycker jag att Gunnar Axén borde läsa på. Vi införde 2003
            en del fasta tidpunkter som var väldigt viktiga. Det är det som
            jag har sagt. Det var arbetsgivarens skyldighet att göra någon
            rehabilitering, att lämna en rehabiliteringsutredning som en slutsats
            för en utredning och att Försäkringskassan skulle ha sina avstämningsmöten
            inom rimlig tid.
          </note>
          <note>
            Men vad gör ni nu? De åtgärderna har inte verkställts på det
            sätt som vi har önskat. Vi har sett att vi när det gäller den
            korta sjukfrånvaron, utifrån de åtgärder vi vidtog 2003, har nått
            det mål vi satte upp, ungefär en halvering. På längre sikt kommer
            det också att leda till att det blir färre personer som behöver
            gå över i en sjukpensionering. Det är helt riktigt.
          </note>
          <note>
            Men jag skulle vilja ställa en fråga till Gunnar Axén. Fredrik
            Reinfeldt stod här och sade i sin regeringsförklaring att en utredning
            skulle tillsättas för att man på ett mycket bättre sätt skulle
            belysa de här svåra frågorna.
          </note>
          <note>
            Ni har förvägrat oss att lägga synpunkter på det här. Ni har
            parallellt med det suttit och gjort ett helt eget förslag utifrån
            era egna värderingar som ni nu förelägger riksdagen. Sedan har
            ni fräckheten att stå här och säga att vi ska förklara vad vi
            har för förslag när det gäller det här, när ni redan har lagt
            fram ett förslag som ni tänker köra igenom med en majoritet av
            röster.
          </note>
          <note type="speaker">
            Anf. 80 GUNNAR AXÉN (m) replik:
          </note>
          <note>
            Fru talman! Jag noterar då att Kurt Kvarnström inte är stolt
            över det som Socialdemokraterna har ställt till med.
          </note>
          <note>
            Vi har presenterat vårt alternativ, vad som behöver göras för
            att hjälpa människor att rehabiliteras och komma tillbaka till
            arbetsgemenskapen. Därför vore det väl rimligt om även Socialdemokraterna
            presenterade sitt alternativ. Men Socialdemokraternas alternativ
            är en utredning.
          </note>
          <note>
            Det kommer en utredning jag lovar. Men den kommer att arbeta
            under ett antal år. Under den tiden kommer hundratusentals människor
            att vara kvar i långa passiva sjukskrivningar om man skulle välja
            det alternativ som Socialdemokraterna förespråkar.
          </note>
          <note>
            Kurt Kvarnström säger också att det 2003 infördes fasta tidpunkter.
            Ja, en av de tidpunkter som infördes gällde att man efter tolv
            månader skulle prövas för förtidspension. Det har i praktiken
            blivit så att man har förpassat ut människor i utanförskap när
            de har varit sjukskrivna så länge som i ett år.
          </note>
          <note>
            Nu genomför vi reformer som vi tycker är viktiga för att skapa
            en kortare väg till ett friskare liv, för att ersätta långa passiva
            sjukskrivningar med aktiva och tidiga rehabiliteringsinsatser.
            Jag är mycket glad för att vi snart ska fatta beslut om den här
            reformen.
          </note>
          <note type="speaker">
            Anf. 81 SOLVEIG ZANDER (c):
          </note>
          <note>
            Fru talman! Jag tänker börja med att ta oss tillbaka fem år i
            tiden, till juni 2003 när Göran Persson var statsminister i Sverige
            och Socialdemokraterna hade styrt det här landet i nästan tio
            år.
          </note>
          <note>
            Ohälsotalet låg på en jättehög nivå. Sjukskrivningar och förtidspensioneringar
            accelererade i en takt som vi aldrig tidigare hade skådat. Varje
            dag utsorterades 140 personer. De dumpades i förtidspensioneringar
            och sjukskrivningar och de var bland de längsta i hela världen.
          </note>
          <note>
            Men vad gjorde regeringen? Jo, den såg passivt på när flera tusen
            människor föll mellan stolarna utan stöd, utan arbete och utan
            att få hjälp.
          </note>
          <note>
            Någon rehabilitering, fru talman, var det definitivt inte tal
            om när man var sjuk, utan sjukskrivningarna övergick i förtidspensionering
            av bara farten, oavsett ålder, oavsett diagnos eller arbetsförmåga.
          </note>
          <note>
            År 2005 försörjdes var femte svensk i arbetsför ålder av offentliga
            ersättningar och bidrag. Vad sade då Socialdemokraterna till väljarna?
            Jo de sade: Alla ska med. Men det gällde tydligen bara för dem
            som var friska, starka och välutbildade. För alla andra erbjöd
            ni, eller Socialdemokraterna, offentliga ersättningar och bidrag.
          </note>
          <note>
            Människor som hade arbetsförmåga kvar och ibland befann sig mitt
            i livet eller till och med i början av livet förpassades till
            förtidspension och långt utanförskap. Två saker utgjorde grunden
            till det problemet. För det första var det en misskött sjukförsäkring.
            För det andra saknade ni en jobbpolitik.
          </note>
          <note>
            Sjukförsäkringen blev en parkeringsplats, kan man uttrycka det
            som, för problem som den inte var avsedd för. Så skrev Anna Hedborg
            i sin stora utredning av sjukförsäkringen. Det var faktiskt en
            åtgärd som Socialdemokraterna och regeringen vidtog. Man tillsatte
            en utredning i syfte att finna en lösning på den skenande sjukligheten.
          </note>
          <note>
            Men trots att det fanns 700 000 långtidssjukskrivna och förtidspensionerade
            fortsatte Socialdemokraterna att prata om trygghet och rättvisa.
            Men retoriken gjorde att det ekade ganska tomt. Det var ju det
            som avgjorde valet 2006. Så länge ni från oppositionen väljer
            bidragslinjen framför arbetslinjen kommer ni att behöva förklara
            för väljarna varför var femte person ja, jag sade var femte person
            var bidragsberoende med er politik.
          </note>
          <note>
            Men låt mig gå tillbaka till Anna Hedborgs socialförsäkringsutredning,
            för den gav faktiskt många tydliga besked. Bland annat framgick
            det med all önskvärd tydlighet hur nödvändigt det var med en bortre
            gräns. Och Försäkringskassans generaldirektör sade vid den hearing
            som många har hänvisat till, som socialförsäkringsutskottet hade
            för ganska precis en månad sedan: Det är bra att det blir en ettårsgräns
            för sjukskrivningen, för just i den delen kan man konstatera att
            Sverige snarast är unikt med att inte ha någon sådan bortre gräns.
            Det var precis det som Anna Hedborg också sade i sin utredning.
          </note>
          <note>
            Att Socialdemokraterna sedan vill säga nej till de förändringar
            som vi från alliansen nu föreslår är konstigt. Det skulle ju nästan
            vara tjänstefel från alliansens sida om man inte lyssnade på Anna
            Hedborgs genuina utredning och gjorde verklighet av den.
          </note>
          <note>
            Det är helt centralt att vi faktiskt får en fungerande sjukförsäkring
            där man vill att människor ska kunna komma tillbaka när de har
            varit sjuka en tid. Nu tar vi faktiskt ett stort steg på den vägen.
          </note>
          <note>
            Men inte helt oväntat bröstar man upp sig från oppositionen och
            kommer med missvisande påståenden samtidigt som man slår ifrån
            sig kritiken när vi försöker påtala den. För väljarnas skull hoppas
            jag att vi i fortsättningen av dagens debatt ska vara sakliga
            och inte syssla med skrämselpropaganda, för det är sannerligen
            ingenting som gagnar dem som är sjukskrivna.
          </note>
          <note>
            Jag är så heligt trött på det måste jag säga att man försöker
            hitta fel i ett förslag och försöker ta fram alla tänkbara omöjligheter
            och felaktiga påståenden. För är det någonting jag tror på så
            är det den här reformen det måste jag säga.
          </note>
          <note>
            Jag och Centern och övriga alliansen drev i valrörelsen att vi
            skulle medverka till att människor skulle slippa vara sjukskrivna.
            Det är precis det vi nu i dag ska medverka till. Det handlar om
            att människor i Sveriges avlånga land äntligen kan lita på att
            vi politiker kan, vill, vågar och gör något för att rätta till
            de fel och brister som finns i dag.
          </note>
          <note>
            Vi kommer att fortsätta att ha en av världens mest generösa sjukförsäkringar.
            Det har vi redan hört. Och det kommer inte att ske någon förändring
            i anställningstryggheten, utan tryggheten kommer, precis som Gunnar
            Axén nyss sade, faktiskt att öka genom att vi inför en lagstadgad
            rätt till tjänstledighet efter tre månaders sjukskrivning. Då
            kan man tryggt säga att det inte kommer att bli någon försämring.
          </note>
          <note>
            Vi inför, som sagt, också en bortre tidsgräns i sjukförsäkringen,
            precis som Anna Hedborg har talat om. Det är nödvändigt för att
            undvika långvariga och passiva sjukskrivningar. Undantag från
            denna tidsgräns kommer att göras, precis som vi har hört, för
            dem som är svårt sjuka eller väntar på att få behandling. Den
            som är svårt sjuk eller väntas återfå arbetsförmågan lyssna noga
            nu berörs alltså inte av tidsgränsen. Det är då man kan få denna
            tid förlängd.
          </note>
          <note>
            Hittills har man faktiskt efter ett års sjukskrivning automatiskt
            prövats för förtidspension. Det har betytt 64 procents ersättning.
            Nu vill vi avskaffa den och i stället möjliggöra att man får en
            förlängd sjukpenning med 75 procents ersättning. Det är alltså
            en högre ersättning och en rehabilitering i stället för förtidspension.
          </note>
          <note>
            Vi inför alltså en tidsgräns då en bedömning av arbetsförmågan
            ska göras mot hela arbetsmarknaden. Anledningen är att det är
            bättre för den som har varit sjuk i ett halvt år att ta ett annat
            arbete än att vara kvar i en sjukskrivning som aldrig tar slut.
            På den här punkten talar all erfarenhet och forskning för det,
            precis som vi har hört tidigare i debatten.
          </note>
          <note>
            När det gäller bedömningen av arbetsförmågan, som ska ske mot
            hela arbetsmarknaden efter sex månader, drar oppositionen, för
            att skrämmas, fram konstiga exempel på hur det skulle kunna bli.
          </note>
          <note>
            Ett exempel är en läkare som kommer att tvingas att jobba som
            spärrvakt i tunnelbanan. Det finns andra liknande exempel. Men
            man får vara ganska kreativ för att komma på en sjukdom som gör
            att en läkare blir permanent oförmögen att jobba vidare som läkare
            men skulle kunna jobba som spärrvakt. Jag vet inte ens om den
            sjukdomen finns. Har man en övergående eller behandlingsbar sjukdom
            gäller inte tidsgränsen. Då gäller särskilda skäl, och då får
            denna tid förlängas.
          </note>
          <note>
            Det är alltså en missvisande skrämselpropaganda när man tar fram
            omöjliga förslag från oppositionen och LO helt enkelt för att
            skrämmas.
          </note>
          <note>
            Vid socialförsäkringsutskottets hearing, som vi har talat om
            här, instämde alla som höll anföranden det var representanter
            från handikappförbunden, LO, TCO, Företagarna, Försäkringskassan,
            SKL, Arbetsförmedlingen, Socialstyrelsen och vad ni vill i att
            någonting måste göras och att det inte var bra i dag.
          </note>
          <note>
            Dessutom var jag i måndags i Alvesta och besökte Arbetsförmedlingen
            och träffade också den fackliga lokala styrelsen för Statstjänstemännen,
            och de hade funderingar om hur praktiska saker i det nya förslaget
            skulle lösas. Men de tyckte att det var bra och att ett nytt arbetssätt
            skulle gagna de sjuka.
          </note>
          <note>
            Det är alltså ett paket som vi nu föreslår från alliansregeringen.
            Det är alltså ett paket, eller en bukett, av olika förslag. Som
            alla vet gör inte en blomma eller två blommor en bukett. Det är
            därför som man måste se våra förslag i ett sammanhang. Det är
            nyfriskjobb, jobb- och utvecklingsgarantin, rätt till sjukersättning
            även om man börjar jobba, förstärkt företagshälsovård, tydliggörande
            av arbetsförmågebegreppet, ökad flexibilitet i Finsam med mera.
            Men det fordras faktiskt att alla hjälper till och jobbar tillsammans
            kommuner, landsting, Försäkringskassan och Arbetsförmedlingen
            för att man ska lyckas med detta och inte sätta käppar i hjulen.
          </note>
          <note>
            Kombinationen av en misskött sjukförsäkring och en misslyckad
            jobbpolitik blev förödande för de 700 000 svenskar som hamnade
            i de större revorna i den socialdemokratiska tryggheten, som den
            kallades.
          </note>
          <note>
            I dag kommer vi att förbättra sjukförsäkringen så att fler kan
            komma tillbaka till ett friskare liv med hjälp av tidiga insatser,
            tydliga tidsgränser och mer rehabilitering.
          </note>
          <note>
            Fru talman! Jag yrkar bifall till förslaget i betänkandet och
            avslag på samtliga reservationer.
          </note>
          <note>
            I detta anförande instämde Fredrick Federley (c), Gunnar Axén,
            Mats G Nilsson och Marianne Watz (alla m), Tobias Krantz och Ulf
            Nilsson (båda fp) samt Lars Gustafsson och Eva Johnsson (båda
            kd).
          </note>
          <note type="speaker">
            Anf. 82 LISELOTTE OLSSON (v) replik:
          </note>
          <note>
            Fru talman! Bevare mig väl för att få del av Solveig Zanders
            bukett. Den består bara av stickiga kaktusar.
          </note>
          <note>
            Jag har först en kort fråga till Solveig Zander och Centerpartiet
            som jag vill ha ett kort svar på. Ett ja eller ett nej räcker.
            Anser Solveig Zander och Centerpartiet att sjukförsäkringen är
            ett bidrag?
          </note>
          <note>
            Jag har ytterligare några frågor till Solveig Zander och Centerpartiet
            som handlar lite grann om kvinnors situation och hur ni i Centerpartiet
            tror att detta ska klaras av för kvinnor. Det är kvinnor som till
            större delen har sjuk- och aktivitetsersättning och sjukpenning
            60 procent, precis som jag sade i mitt anförande.
          </note>
          <note>
            Det är kvinnor som kommer att drabbas av dessa nedskärningar,
            och ingen av er har kunnat svara på, kommentera eller ha några
            tankar kring de 700 000 människor som kommer att få sänkt ersättning
            från den 1 juli. Hur kommer det att drabba kvinnor? Ni säger ju
            att ni värnar speciellt om kvinnors hälsa. Hur är det då förenligt
            med er politik, och hur blir kvinnor friskare av att deras ekonomi
            försämras?
          </note>
          <note type="speaker">
            Anf. 83 SOLVEIG ZANDER (c) replik:
          </note>
          <note>
            Fru talman! Det är intressanta frågor som ställs från Vänsterpartiet.
            Sjukförsäkringen är en ersättning. Det var ett svar från min sida.
          </note>
          <note>
            Den bukett som jag kommer med består av sommarblommor, sommarblommor
            som ger ett tydligt besked om att vi går en mycket bättre tid
            till mötes när människor ska slippa bli sjukskrivna, när människor
            ska slippa vara sjuka i onödan och få möjligheter att komma tillbaka
            till ett arbetsliv, vilket de allra flesta vill men som med dagens
            system är omöjligt. Och det systemet, fru talman, värnar Vänsterpartiet
            om. Det säger vi från Centerpartiet nej till.
          </note>
          <note>
            Fru talman! Sedan undrar jag om Vänsterpartiet verkligen har
            läst betänkandet ordentligt. Det finns övergångsregler i detta
            system. Detta betyder inte att 700 000 kommer att få en förändring
            från den 1 juli 2008. Dessa övergångsregler hoppas jag verkligen
            att allmänheten har tagit del av och att man inte lyssnar på den
            skrämselpropaganda som kommer från Vänsterpartiet.
          </note>
          <note>
            Det som vi nu gör är att bidra till att det blir bättre möjligheter
            för människor att få tillbaka en arbetsförmåga.
          </note>
          <note>
            Från Vänsterpartiet sades det att Folkhälsoinstitutet hade synpunkter
            på att det system som finns i dag inte fungerar. Då undrar jag
            vad Vänsterpartiet menar. Ska man inte förändra sådant som är
            dåligt? Ska man inte göra det bättre?
          </note>
          <note type="speaker">
            Anf. 84 LISELOTTE OLSSON (v) replik:
          </note>
          <note>
            Fru talman! Jo, självklart ska man göra det bättre. Men ni gör
            det ju sämre tyvärr! En möjlighet hade varit att vi hade fått
            den parlamentariska socialförsäkringsutredning som vi så väldigt
            länge varit lovade men som nu i princip är en omöjlighet; det
            finns ingenting mer att prata om. Men där hade vi haft möjlighet
            att komma sams och att göra någonting bra av det här.
          </note>
          <note>
            Återigen talar Solveig Zander om sommarblommor jag hakar upp
            mig på det. Men hur ser den sommarblomsterbukett ut som det barn
            får vars mamma eller pappa kommer att få 1 200 kronor mindre i
            månaden? Det kommer inte ens att räcka till en fin examensklänning
            till den tjej som slutar skolan och som har en mamma med en sämre
            ekonomi. Och hur blir kvinnor friskare av att få en sämre ekonomi?
          </note>
          <note>
            Gång på gång säger Solveig Zander att det är en missvisande skrämselpropaganda
            som vi på vår sida sysslar med. Men det är inte så. Vi är inte
            ensamma, utan det är också en massa andra som pratar om det här,
            till exempel ST, Unionen, SKTF, Lärarförbundet, LO, Kommunal,
            HCO och övriga handikappförbund, SKL, Arbetsförmedlingen, Försäkringskassan
            ja, jag kan räkna upp hur många som helst. Även borgerliga kommuner,
            moderatkommuner, har farhågor kring det här, så det är inte fråga
            om någon missvisande skrämselpropaganda utan om sanningen. Det
            har människor ute i Sverige förstått. Tyvärr verkar inte ni på
            er sida ha fattat hur det här kommer att drabba enskilda människor.
          </note>
          <note type="speaker">
            Anf. 85 SOLVEIG ZANDER (c) replik:
          </note>
          <note>
            Fru talman! Jag trodde att man i Vänsterpartiet kunde räkna.
            Tydligen är det inte så.
          </note>
          <note>
            Om man, som i dag, efter ett år får 64 procent när man blir förtidspensionerad
            sådant är ju systemet i dag och man med förslaget i betänkandet
            får 75 procent vid förlängd sjukskrivning betyder det för mig
            att man får ett plus, inte ett minus. Kanske räknar vi på olika
            sätt. Det som bekymrar är just att man vilseleder med felaktig
            information.
          </note>
          <note>
            En parlamentarisk utredning inom sjukförsäkringsområdet innehåller
            betydligt mycket mer än det som presenteras i det betänkande som
            vi i dag behandlar. Nog tror jag att en parlamentarisk utredning
            i allra högsta grad skulle fylla en funktion.
          </note>
          <note>
            Men med den bukett av olika åsikter som man från oppositionens
            sida har när det gäller hur ett nytt socialförsäkringssystem skulle
            se ut torde det ta åtskilliga år innan en sådan utredning kunde
            presentera ett förslag. Vi vill inte utsätta människor för att
            så länge vara utsorterade i sjukskrivning och i förtidspension.
          </note>
          <note>
            Vi vill göra någonting nu , och det är precis vad vi gör bland
            annat för kvinnor, fru talman! En av de tydliga rehabiliteringsåtgärderna
            i betänkandet innebär att man ska satsa på evidensbaserad rehabilitering
            just när det gäller axlar, nacke och rygg. Det är ju precis det
            som kvinnor ofta är sjukskrivna för, så de om några kommer i första
            hand att få hjälp tidigare. Det är ju de som mest förekommit i
            den sjukskrivning och förtidspensionering som i dag finns. Det
            här alltså verkligen riktat till kvinnor.
          </note>
          <note type="speaker">
            Anf. 86 KURT KVARNSTRÖM (s) replik:
          </note>
          <note>
            Fru talman! Ja, Solveig Zander, man upprepar att mycket av det
            som gjorts inte löser problemen. Då måste jag upprepa min fråga:
            Vad i förslaget innebär en lösning så att människor faktiskt får
            sin rehabilitering? Jag undrar alltså om det finns något exempel
            på att människor i och med det förslag som nu presenteras får
            ett förstärkt skydd när det gäller att få sin rehabilitering.
          </note>
          <note>
            Den historiska bild som Solveig Zander målade upp har jag hittills
            avhållit mig från. Här måste man i stället se framåt. För att
            ge en riktig bild av historien måste man ha med den kaotiska situationen
            på området i början av 1990-talet efter en borgerlig regering
            som inte hade haft det så lätt med att klara ut de här frågorna
            avseende arbetsmarknaden totalt sett. Det ledde till att väldigt
            många människor hamnade i situationen att de fick förtidspension.
            Historien kan vi nog diskutera mycket, men det är inte den som
            är det viktiga.
          </note>
          <note>
            Jag skulle vilja ställa följande fråga till Solveig Zander: Vem
            har det yttersta ansvaret för att människor får rehabilitering,
            och vad i förslaget här förbättrar situationen för människorna?
          </note>
          <note>
            Du säger att vi påstår en massa saker. Då måste jag fråga: Har
            inte Solveig Zander deltagit i den hearing vi haft och tagit del
            av alla remissynpunkter som inkommit? I hela mitt anförande höll
            jag mig till att relatera till de synpunkter som organisationer
            och människor har lämnat till mig antingen personligen eller i
            form av remissvar. Har Solveig Zander helt och hållet missat den
            kritik som finns från alla remissinstanser som väldigt brett och
            på väldigt många punkter har haft synpunkter på det här?
          </note>
          <note type="speaker">
            Anf. 87 SOLVEIG ZANDER (c) replik:
          </note>
          <note>
            Fru talman! Jag förstår att Socialdemokraterna inte vill se tillbaka
            och inte vill se varför förslaget finns här och nu. Att inse att
            man så till den milda grad har misslyckats svider naturligtvis
            i ett socialdemokratiskt hjärta. Men det är ju det som är skälet
            till att vi nu faktiskt gör någonting åt sjukskrivningarna och
            förtidspensioneringarna.
          </note>
          <note>
            Vem har ansvaret för att rehabilitering ska ske? Ja, då undrar
            jag: Vem har i dag ansvaret för att rehabilitering ska ske?
          </note>
          <note>
            Otydligheten i dagens system innebär att man kan vara sjukskriven
            i ett år utan att någonting hänt. Det måste bero på att ingen
            i dag har ansvaret för att följa upp varför man är sjukskriven.
          </note>
          <note>
            Fru talman! Med det förslag i betänkandet som vi i dag ska rösta
            om får vi tydliga gränser för vem och för när och hur en uppföljning
            ska ske detta för att inte någon ska kunna fortsätta att vara
            sjukskriven utan att åtgärder, rehabilitering, vidtas.
          </note>
          <note>
            I stället för dagens otydlighet kommer vi från och med den 1
            juli i år att ha en tydlighet som gagnar den som är sjukskriven
            och som möjliggör för den personen att på ett tidigt stadium få
            hjälp.
          </note>
          <note type="speaker">
            Anf. 88 KURT KVARNSTRÖM (s) replik:
          </note>
          <note>
            Fru talman! Det är mycket riktigt så som Solveig Zander säger:
            En blomma gör ingen bukett. Men en ros gör det!
          </note>
          <note>
            Jag skulle återigen vilja ta upp följande. Solveig Zander gick
            förbi det som i sammanhanget är så viktigt, nämligen detta med
            fokus på arbetsplatsen. I betänkandet beskrivs väldigt tydligt
            det ansvar som arbetsgivarna har i nämnda situation. Ändå kan
            Solveig Zander inte säga att det är där som det tyngsta ansvaret
            ligger för att människor ska få hjälp och kunna komma tillbaka.
            På den punkten får jag över huvud taget inget svar.
          </note>
          <note>
            Min nästa fundering gäller lite grann den anställningstrygghet
            som Solveig Zander säger inte blir sämre. Men hur ska människor
            efter 180 dagar kunna få sin ersättning från a-kassan om de fortfarande
            är anställda kan Solveig Zander förklara för mig hur det ska gå
            till? Jag har tidigare ställt den frågan, men ingen har besvarat
            den.
          </note>
          <note>
            Jag skulle också vilja lyfta fram de remissinstanser bland annat
            kommuner och landsting som väldigt tydligt har pekat på att uppemot
            tiotusen människor riskerar att inte längre få sjukpenning från
            sjukförsäkringen. Hur ser det ut för de människorna, Solveig Zander?
            Vart ska de ta vägen? Var ska de få sin ersättning?
          </note>
          <note>
            De här personerna landar, om det är som remissinstanserna befarar,
            i det kommunala försörjningsstödet. Då har man inte ens kvar grundtrygghetssystemet,
            något som Centern i olika sammanhang har bävat för. Då har man
            inte ens den nivån kvar i sitt försäkringsskydd. Hur ska det alltså
            gå för de här människorna, Solveig Zander?
          </note>
          <note type="speaker">
            Anf. 89 SOLVEIG ZANDER (c) replik:
          </note>
          <note>
            Fru talman! En sommarbukett innehåller för mig saker som man
            kan plocka ute i naturen eller på en äng. Jag kan tänka mig, Kurt
            Kvarnström, en vildros. Vildros kan man plocka. Den kan mycket
            väl ingå i en sommarbukett. Så rosor är inte förbjudna i den här
            sommarbuketten heller.
          </note>
          <note>
            Det betyder alltså att man måste jobba ihop för att medverka
            till att det här ska presenteras på ett riktigt sätt och inte
            bara oriktigt.
          </note>
          <note>
            Det är precis som Kurt Kvarnström säger, fru talman, att arbetsgivarna
            har ett tydligt rehabiliteringsansvar. Det har de redan i dag,
            så det är ingen nyhet. Nyheten är att man kommer att göra avstämningar
            efter tre månader, och det blir en tydlighet utan like. Det är
            då som det är han eller hon som har ansvaret. Det är precis som
            Kurt Kvarnström sade själv. Jag trodde inte att jag skulle behöva
            upprepa vad som står i betänkandet. Det trodde jag att Kurt Kvarnström
            hade läst ordentligt.
          </note>
          <note>
            Sedan frågar Kurt Kvarnström om man får a-kassa om man har sin
            anställning kvar. Får man a-kassa i dag om man fortfarande har
            sin anställning kvar? Nej, det får man väl inte. Man får a-kassa
            om man inte har en anställning kvar, eller hur? Skulle det bli
            någon skillnad i a-kassesystemet nu? Nej, det förstår inte jag.
          </note>
          <note>
            Däremot medverkar vi till att man får vara sjukskriven längre
            om det finns möjligheter för en person att återgå i jobb och om
            man kan få rehabilitering. En sjukskrivning är det inte möjligt
            att bli uppsagd från i dag. Det fordras något annat, fru talman.
            Så det här är ett bra förslag.
          </note>
          <note type="speaker">
            Anf. 90 ULF NILSSON (fp):
          </note>
          <note>
            Fru talman! Vi har hört mycket statistik här i dag. Jag tänker
            en del på de individer som finns bakom statistiken. Jag ska berätta
            om en person. Vi kan kalla honom Lars, fastän han heter något
            annat i verkligheten. Han är 28 år, han fick förtidspension när
            han var 22, eller aktivitetsersättning som det kallas. Han har
            ett lätt psykiskt handikapp men har klarat skolan ganska bra.
            Men när det var stigande arbetslöshet i början av 2000-talet tillhörde
            han dem som blev förtidspensionerade. Då fick han inte längre
            vara med och tävla om de jobb som fanns.
          </note>
          <note>
            Lars beskriver tillvaron som ganska oinspirerande. Han känner
            att han har problem men självkänslan. Han är visserligen inte
            riktigt sjuk, men han har ändå inte ett jobb att gå till när hans
            grannar går till jobbet på måndagsmorgonen.
          </note>
          <note>
            Han är inte ensam. Fortfarande är det väldigt många unga som
            placeras i förtidspensionering utan att de egentligen på allvar
            har försökt leva ett aktivt liv. I en tidningsartikel läser vi
            om en flicka som mobbades i skolan grovt. Skolan misslyckades
            att stoppa mobbningen. Hon lämnade nian med dåliga betyg och depression.
            Rehabiliteringen bestod i medicinering, och Försäkringskassan
            beslutade om förtidspensionering förtidspensionering i 20-årsåldern!
          </note>
          <note>
            Det här är inte några extrema undantag. Ser vi på statistiken
            över förtidspensionering av unga, som kallas aktivitetsersättning,
            ser vi att det i dag är 28 000 unga människor under 30 år som
            är förtidspensionerade.
          </note>
          <note>
            Men bakom statistiken finns naturligtvis de äldre också. En annan
            person som jag talat med kan vi kalla för Eva, hon är 52 år gammal.
            Hon var långtidssjukskriven på grund av muskelvärk. Första försöket
            till behandling kom efter sju månader. Redan då hade avståndet
            mellan arbete och sjukskrivning ökat. Det började kännas som ett
            jättesteg att försöka ta sig tillbaka till jobbet. Osäkerheten
            att klara av jobbet och rädslan att möta arbetskamraterna, det
            kanske hade kommit nya arbetskamrater, ökade. Efter två år med
            passivitet erbjöds hon förtidspension, och hon accepterade det.
            Hon säger att hon hellre hade velat ha behandling och rehabilitering
            än långa sjukskrivningar, i alla fall borde hon ha fått försöka
            några gånger innan hon gav upp.
          </note>
          <note>
            Fru talman! Det är alldeles för många i den situationen. De har
            långa sjukskrivningar, för lite behandling, för lite rehabilitering,
            och till slut blir det förtidspensionering.
          </note>
          <note>
            Under Socialdemokraternas regerande blev över en halv miljon
            människor, 550 000, förtidspensionerade. När alliansregeringen
            trädde till var 750 000 sammanlagt i någon form av sjukfrånvaro.
            Över en miljon människor var utanför arbetslivet.
          </note>
          <note>
            Det döljer sig naturligtvis många mänskliga tragedier bakom statistiken.
            Därför är det en av de allra viktigaste utmaningarna för den nya
            regeringen att komma bort från ett samhälle där så många sjuka
            människor glöms bort.
          </note>
          <note>
            Sedan alliansen trädde till har antalet människor utan arbete
            minskat med mellan 160 000 och 200 000. De insatser som vi i alliansen
            har gjort för att skapa fler jobb har verkligen gett resultat.
            Nu går vi vidare och föreslår stora reformer, de största reformerna
            på årtionden, för att sjukskrivna lättare ska komma tillbaka.
            Det handlar helt enkelt om att skapa en kortare och snabbare väg
            till ett friskare liv.
          </note>
          <note>
            Under de tolv år då vi hade en socialdemokratisk regering försvann
            mycket av den trygghet som sjukförsäkringen egentligen skulle
            ge. Väldigt många människor förtidspensionerades redan efter tolv
            månader, och försäkringen var inte inriktad på en snabb rehabilitering.
            I dag vet vi att experter på sjukdom och rehabilitering säger
            att ju längre människor är borta från arbetsmarknaden desto svårare
            är det att komma tillbaka. De som är experter på rehabilitering
            menar att den egentliga tidsgränsen för de allra flesta är tre
            månader. Går det mer än tre månader ökar riskerna kraftigt att
            man aldrig lyckas komma tillbaka.
          </note>
          <note>
            I Sverige har väldigt många, jag vill säga de flesta, fått vänta
            upp till ett år eller mer på att få rehabilitering. Det här har
            varit ett utsorteringssystem som gjort att man inte har mött människor
            med respekt, medkänsla och uppmuntran. Det gamla försäkringssystemet
            utvecklades mer och mer i praktiken till ett utsorteringssystem.
            Nu ersätter vi i alliansen det med en aktiv rehabiliteringskedja.
            Huvuduppgiften blir att hjälpa människor tillbaka till ett friskt
            liv.
          </note>
          <note>
            Det blir tidsgränser för när uppföljning och avstämning ska ske,
            efter tre, sex och tolv månader. Arbetsgivaren ska ha precis samma
            rehabiliteringsskyldighet som tidigare, men nu ska det inte bara
            vara på papperet, utan på begäran ska arbetsgivaren redovisa vilka
            åtgärder som vidtagits. Anställningstryggheten stärks med det
            här förslaget. Det verkar som om oppositionen har glömt det. Det
            kommer att läggas fram ett förslag om en ny lag om rätt till tjänstledighet
            om man vill pröva annat arbete under sjukledigheten.
          </note>
          <note>
            I stället för att som nu obligatoriskt pröva förtidspensionering
            redan efter tolv månader kan man få förlängd sjukpenning om arbetsförmågan
            är nedsatt och om det behövs fortsatt rehabilitering och vård.
            Det har sagts förut, men jag påminner om det, att den förlängda
            sjukpenning som alliansen inför har högre ersättningsnivå än förtidspensionen
            eller sjukersättningen, 75 procent i stället för 64 procent.
          </note>
          <note>
            I stället för passiva långtidssjukskrivningar och förtidspension
            satsar vi nu på rehabilitering, företagshälsovård, uppmuntran
            att komma tillbaka i arbetet.
          </note>
          <note>
            Min utgångspunkt rent personligen i arbetet med frågor om sjukförsäkring
            och sjukvård är att vem som helst av oss som sitter här plötsligt
            kan råka ut för någonting som gör att vi inte kan jobba mer. Oavsett
            vad man då drabbas av ska man ha en rätt till en rimlig levnadsstandard.
            Därför är jag glad över att regeringens sjukförsäkringspaket i
            liberal anda värnar om den grundläggande inkomsttryggheten när
            det gäller ersättning vid sjukdom.
          </note>
          <note>
            Det blir även i fortsättningen bara en karensdag, det tycker
            jag är bra, och nivån på sjukpenningen är 80 procent. Dessutom
            förverkligas det krav som Folkpartiet och de andra borgerliga
            partierna hade i valrörelsen på en rehabiliteringsgaranti, som
            innebär att sjukvården ska stå för rehabilitering tillbaka till
            arbete.
          </note>
          <note>
            När man blir sjuk ska man veta att man får en pålitlig ersättning,
            men man ska också veta att man får snabb rehabilitering och att
            man får nya möjligheter att gå tillbaka till jobbet eller att
            byta jobb.
          </note>
          <note>
            Samtidigt som rehabiliteringskedjan skapas satsar regeringen
            på sjukvård och särskilt på företagshälsovården, som tyvärr i
            verkligheten har rustats ned de senaste tio tolv åren. 3,4 miljarder
            avsätter regeringen för det här ett mycket positivt inslag i budgeten.
            Det är en stor satsning på att sjukvården ska kunna leva upp till
            Försäkringskassans krav på snabb rehabilitering. Ingen ska längre
            behöva vara sjukskriven för att han eller hon inte har fått medicinsk
            hjälp eller rehabilitering. Särskilt viktigt är det naturligtvis
            att bygga upp en fungerande företagshälsovård som är nära människorna
            på arbetsplatsen.
          </note>
          <note>
            Vi har i dag hört hur oppositionen har utmålat skräckbilder av
            regeringens politik. Det jag tycker är märkligt är att ni inte
            har visat upp någon självkritik mot er egen gamla politik.
          </note>
          <note>
            I och för sig är det intressant att höra invändningar mot ett
            nytt förslag som kommer, som nu alliansens förslag. Men det hade
            också varit väldigt intressant att höra vad oppositionen har för
            förslag för att stoppa den massjukskrivning som ni har lidit av
            i många år. Vilka förslag har ni för att ändra systemet? Det hade
            varit ännu intressantare att höra, och då hade det kanske till
            och med kunnat bli en dialog. Ni säger bara nej, nej, nej, men
            ni ger inga förslag till förbättringar av ett system som uppenbart
            inte har fungerat för människor.
          </note>
          <note>
            Egentligen är det konstigt att ni bara avslår förslagen men inte
            kommer med några egna. Det har ändå varit en utredning, som har
            nämnts här, den stora socialförsäkringsutredningen som den gamla
            regeringen satte till. Den kom bland annat fram till att det behövs
            tydliga tidsgränser för att människor ska bli hjälpta och för
            att alla aktörer ska delta aktivt. Som sagt kom även LO fram till
            det i en rapport så sent som 2007. Men nu verkar det, och det
            är det som jag tycker är lite tråkigt, inte minst för de människor
            som vi ska lagstifta för här i Sverige, mer handla om att svartmåla
            regeringen än att komma med förslag för att hjälpa de sjukskrivna
            tillbaka.
          </note>
          <note>
            Vi i alliansen vill se till att alla som kan och vill komma tillbaka
            till arbetsmarknaden ska göra det. De som ändå inte klarar av
            det det kommer naturligtvis alltid att finnas till exempel svårt
            kroniskt sjuka ska naturligtvis kunna ha en trygg förtidspension
            utan några försämringar. Där föreslår vi heller inga förändringar.
          </note>
          <note>
            Det måste bli slut på att använda förtidspensioneringar som arbetsmarknadspolitiska
            åtgärder. Man ska inte längre gömma mänskliga tragedier i fin
            statistik. Det är helt enkelt dags att bryta utanförskapet för
            de sjukskrivna, precis som vi har brutit det för de arbetslösa.
            Det gäller att öppna vägen till ett friskare liv.
          </note>
          <note>
            Reformerna om sjukförsäkringen, fru talman, syftar helt enkelt
            till att fler människor ska våga ta ett arbete och att fler företag
            ska våga anställa.
          </note>
          <note>
            Därmed yrkar jag bifall till betänkandets förslag och avslag
            på motionerna.
          </note>
          <note>
            I detta anförande instämde Tina Acketoft och Tobias Krantz (båda
            fp), Gunnar Axén, Mats G Nilsson och Marianne Watz (alla m), Fredrick
            Federley och Solveig Zander (båda c) samt Lars Gustafsson, Eva
            Johnsson och Chatrine Pålsson Ahlgren (alla kd).
          </note>
          <note type="speaker">
            Anf. 91 KURT KVARNSTRÖM (s) replik:
          </note>
          <note>
            Fru talman! Ja, Ulf Nilsson, det var många floskler i ditt anförande,
            tycker jag.
          </note>
          <note>
            Folkpartiet var det parti som för ett antal år sedan väldigt
            kraftigt drev frågan här i kammaren om att tillsätta en socialförsäkringsutredning,
            och där blev vi helt överens. Vi var i det läget också väldigt
            överens om att inkomstbortfallsprincipen om 80 procents ersättning
            var realistisk. Då måste jag ställa frågan: Varför har inte Folkpartiet
            drivit dessa frågor? Varför har ni vägrat att komma med våra förslag?
            Jag tycker att ni borde skämmas när ni inte har tillsatt den här
            utredningen på två år och ändå står här och avkräver oss ett färdigt
            alternativ. Vi har ju under lång tid förvägrats att ens föra en
            diskussion för att komma fram till konkreta slutsatser. Jag tycker
            att det är lite dålig stil. Ni borde sopa lite grann framför egen
            dörr innan ni går fram med kritik.
          </note>
          <note>
            Jag skulle vilja ställa en fråga med anledning av Solveigs Zanders
            påstående. I mitt anförande sade jag att jag tycker att 180-dagarsgränsen
            är väldigt skarp. Solveig Zander säger att man inte kan ha en
            anställning samtidigt som man får a-kasseersättning. Hur ska Ulf
            Nilsson då förklara 180-dagarsgränsen? Innebär det med automatik
            att om man klarar ett arbete på den reguljära arbetsmarknaden
            måste man mista sin anställning i det företag där man är anställd
            för att kunna få sin a-kasseersättning?
          </note>
          <note type="speaker">
            Anf. 92 ULF NILSSON (fp) replik:
          </note>
          <note>
            Fru talman! Man får sjukersättning om man har nedsatt arbetsförmåga.
            Man får alltså sjukpenning om man är sjuk och a-kasseersättning
            om man är arbetslös. Om man är frisk och börjar arbeta på ett
            företag men så småningom blir arbetslös, får man naturligtvis
            inte sjukpenning, utan då får man a-kasseersättning. Det är inte
            så konstigt. Vi skiljer helt enkelt på det så att om man är sjuk
            får man sjukpenning, men är man frisk får man inte sjukpenning.
            Det är ganska enkelt och konsekvent.
          </note>
          <note>
            Däremot ökar vi möjligheterna att vara tjänstledig från det ordinarie
            arbetet för att prova på annat arbete utan att riskera att mista
            det ordinarie arbetet. Det finns olika typer av undantag. Rätten
            att ha kvar anställningen förlängs, och man väntar med en prövning
            mot hela arbetsmarknaden beroende på hur det ser ut med möjligheterna
            till rehabilitering och så vidare. Det blir inga förändringar
            i lagen om anställningstrygghet, utan tvärtom ökar anställningstryggheten
            med rätten till tjänstledighet.
          </note>
          <note>
            Socialförsäkringsutredningen vill vi nog alla ha. Den är stor
            och berör väldigt många principiella frågor. Men en socialförsäkringsutredning
            skulle inte lösa de konkreta dagsaktuella problemen med massjukskrivningar
            och mängder av människor i förtidspension. Det här är konkreta
            förslag i dagens situation. En utredning som kanske ska diskutera
            hur sjukförsäkringen ska ligga i statsbudgeten och vilka principerna
            ska vara i förhållande till andra försäkringar är en mycket större
            sak som inte skulle ha löst dagens problem om vi redan hade satt
            i gång en sådan utredning. Men vi välkomnar naturligtvis diskussionerna
            om en sådan utredning.
          </note>
          <note>
            Jag tycker att inkomstbortfallsprincipen är viktig i grunden
            och att man får 80 procent av den sjukpenninggrundande inkomsten.
            Folkpartiet vill gärna ha en höjning på sikt. Men vi tycker inte
            att det är mest prioriterat i dag, när vi har så många i utanförskap,
            att höja ersättningen för dem med högre inkomster.
          </note>
          <note type="speaker">
            Anf. 93 KURT KVARNSTRÖM (s) replik:
          </note>
          <note>
            Fru talman! Jag tror att förklaringen av 180-dagarsgränsen blev
            ohållbar, Ulf Nilsson. Förslaget är väldigt konkret på den här
            punkten. Den som bedöms ha en förmåga att få ett arbete på den
            reguljära arbetsmarknaden har inte längre rätt till sjukpenning.
            Det står ordagrant i förslaget. Det innebär att man är hänvisad
            till a-kasseersättning. Men den kan man inte få om man har kvar
            sin anställning i företaget. Där tycker jag att det finns anledning
            att läsa på vad förslaget egentligen innebär.
          </note>
          <note>
            Ulf Nilsson beskrev i sin inledning väldigt tydligt situationen
            för en 28-årig person. Vi införde något som kallades aktivitetsersättning
            som var tidsbegränsad. Vi gjorde i samma andetag en annan viktig
            sak; vi tillförde mer resurser för att personer inom Försäkringskassan
            skulle kunna hjälpa de här människorna att hitta en meningsfull
            anställning. Vad tillför Ulf Nilsson med det här förslaget när
            det gäller att stödja och hjälpa människor tillbaka och att hitta
            arbetsplatser? Arbetsförmedlingen sade väldigt tydligt vid utfrågningen
            att det är väldigt svårt att hitta arbetsplatser för människor
            som är sjuka och har vissa begränsningar. Hur ska det gå till?
            Arbetsförmedlingen får inga mer resurser för att klara det. Men
            det är tydligt att efter 180 dagar kommer ett antal personer,
            säger man i alla remissvar, att hamna i en situation där man hänvisas
            till Arbetsförmedlingen. Hur ska de här personerna med det förslag
            som Ulf Nilsson står bakom få hjälp att komma vidare och hitta
            sin tillvaro på arbetsmarknaden?
          </note>
          <note>
            Vi införde 2003 deltidssjukskrivning som en viktig del. Vi pekade
            på att det är det friska som ska ses. Möjligheten till deltidsåtergång
            till arbetsmarknaden är mycket viktig för att snabbt komma tillbaka.
            Men vad händer med människorna med det förslag som nu ligger?
          </note>
          <note type="speaker">
            Anf. 94 ULF NILSSON (fp) replik:
          </note>
          <note>
            Fru talman! Jag tycker fortfarande att det inte är så svårt att
            skilja på om en människa på grund av sjukdom inte kan arbeta eller
            om man inte kan arbeta på grund av man är arbetslös och inte har
            hittat ett jobb. Är man sjuk och på grund av nedsatt arbetsförmåga
            inte kan arbeta ska man ha sjukpeng. Är man frisk och kan arbeta
            men inte har fått tag på något arbete ska man ha a-kassa. Det
            är huvudprincipen. Regeringen har satsat väldigt mycket på att
            få in människor på arbetsmarknaden med alla dessa olika nystartsjobb,
            nyfriskjobb, instegsjobb och så vidare. Det har gett en mycket
            positiv effekt. De insatserna fortsätter.
          </note>
          <note>
            Vi får inte glömma när det gäller resurser, som Kurt Kvarnström
            talar om, att företagshälsovården och sjukvården i största allmänhet
            kommer att ha stor betydelse för att hjälpa människor tillbaka
            till arbetsmarknaden. Där har vi en satsning på 3,4 miljarder
            på tre år. Vi har redan hört nämnas hur regeringen kommer att
            gå ut aktivt och samarbeta med kommuner, landsting och företag
            för att bygga upp en företagshälsovård. Det är väl verkligen att
            lägga resurser på en kortare väg till ett friskare liv.
          </note>
          <note type="speaker">
            Anf. 95 GUNVOR G ERICSON (mp) replik:
          </note>
          <note>
            Fru talman! Jag börjar där Kurt Kvarnström stannade. Jag blir
            förvirrad när Ulf Nilsson talar om ett förslag om företagshälsovården
            och hur den ska få rätt att arbeta med första linjens sjukvård.
            Men det står inte i detta förslag. Det här är inget konkret förslag
            som handlar om det. Det här heter En reformerad sjukskrivningsprocess
            för ökad återgång i arbete . Det handlar om tidsgränser.
          </note>
          <note>
            Folkpartiet talade i sitt inledningsanförande om individer bakom
            statistiken. Ändå avslås det förslag som handlar om individens
            möjlighet och rättighet att begära avstämningssamtal. Hur menar
            då Folkpartiet att man tänker på individen?
          </note>
          <note>
            Får Lars som du berättade om i din inledning ett jobb för att
            tidsgränserna ändras, Ulf Nilsson? Var är de socialliberala folkpartister
            som brukar tycka att det är viktigt att individen ska ges rättigheter,
            till exempel att begära avstämningsmöten?
          </note>
          <note>
            Fatima är förskollärare. Hon har fått ett komplicerat benbrott
            som tar lång tid att läka. Efter tre månader kan hon kanske ta
            ett annat jobb hos kommunen. Men enligt de regler som står på
            s. 70 i propositionen har hon inte rätt till rehabilitering eftersom
            det anses att hon kan ta ett annat jobb hos den arbetsgivaren.
          </note>
          <note>
            Vi har brist på förskollärare i landet. Vore det inte bra om
            hon kunde komma tillbaka i jobb som förskollärare?
          </note>
          <note type="speaker">
            Anf. 96 ULF NILSSON (fp) replik:
          </note>
          <note>
            Fru talman! Det vi genomför nu är en aktiv handlingsplan. I dag
            finns det i det gamla systemet, som har funnits de senaste 1015
            åren, en sjustegsmodell. Jag tror ingen här kan räkna upp dessa
            sju steg. Det har inte så stor betydelse, för i verkligheten har
            flertalet människor som har varit sjukskrivna aldrig kommit längre
            till steg ett.
          </note>
          <note>
            Vi inför tre tydliga steg med krav på avstämningar, krav på redovisning
            av vad arbetsgivaren har gjort för att anpassa arbetsplatsen och
            krav på redovisning av hur rehabiliteringsarbetet har fungerat.
            Samma arbetsgivaransvar för rehabilitering finns kvar i enlighet
            med arbetsmiljölagen som finns i dag. Skillnaden blir att Försäkringskassan
            aktivt kommer att pröva hur rehabiliteringsarbetet går, till att
            börja med minst tre gånger under en period på tolv månader. Det
            stärker individens rätt till rehabilitering. Dessutom ökar vi,
            som sagt, individens rätt att pröva på annat arbete.
          </note>
          <note>
            När det gäller resurser som Gunvor G Ericson menade inte hörde
            till detta är det rätt att det är en budgetproposition som gör
            att det kommer 3,4 miljarder till sjukvård och företagshälsovård.
            Men det måste ändå vägas in i sammanhanget. Samtidigt som vi satsar
            på att arbetet kring den sjukskrivne ska vara aktivare och att
            inga människor ska glömmas bort tillför vi resurser i vården så
            att vården kan ställa upp med den rehabilitering och behandling
            som görs. För säkerhets skull finns, som Gunvor G Ericson vet,
            undantag där man kan få förlängda perioder för att man väntar
            på en avgörande behandling om sjukvården ändå inte skulle hinna
            med.
          </note>
          <note>
            Resurserna spelar naturligtvis roll. Hade vi bara satt upp tidsgränser
            men inte gett sjukvården rejäla resurser för att arbeta med de
            sjukskrivna hade det kanske inte fungerat lika bra. Nu tänker
            vi både på det och på själva grundprincipen för hur Försäkringskassan
            ska jobba. Som helhet stärks individens rätt både till att söka
            arbete och till att få rehabilitering och vård.
          </note>
          <note type="speaker">
            Anf. 97 GUNVOR G ERICSON (mp) replik:
          </note>
          <note>
            Fru talman! Problemet, Ulf Nilsson, är att de 3,4 miljarderna
            inte är nya friska pengar. En del av dem är rehabiliteringspengar
            som förut fanns hos Försäkringskassan för att köpa rehabilitering.
            De förs nu över till sjukvården.
          </note>
          <note>
            I budgetpropositionen står det att den 1 juli ska det finnas
            ett avtal mellan staten och Sveriges Kommuner och Landsting om
            hur detta ska fungera. Delvis presenterades det i går att det
            skulle finnas ett sådant avtal klart, men när det gäller företagshälsovårdens
            möjlighet att erbjuda första linjens sjukvård är det inte klart.
            Jag hade kontakt med landstingskolleger i mitt hemlän Sörmland
            så sent som i går. De har ingen aning om hur detta ska kunna fungera
            från den 1 juli.
          </note>
          <note>
            Sjukskrivningstalen sjunker. Försäkringskassan redovisade i samband
            med den hearing vi hade i socialförsäkringsutskottet för någon
            månad sedan att de kommer att fortsätta sjunka även om vi inte
            genomför just det förslag som ni vill ha. Varför då rusa fram
            i stället för att ha den breda parlamentariska utredning som vi
            en gång var överens om? Prioriterar Folkpartiet inte längre breda
            parlamentariska lösningar?
          </note>
          <note>
            Jag har också en fråga om detta med människor. Jag vet att folkpartister
            brukar lyfta fram individen och människans rättigheter. Inom folkhälsoforskningen
            är det jättetydligt att otrygghet är en riskfaktor. Håller inte
            Folkpartiet med om att det är viktigt att bygga förslag på folkhälsovetenskaplig
            forskning?
          </note>
          <note type="speaker">
            Anf. 98 ULF NILSSON (fp) replik:
          </note>
          <note>
            Fru talman! Otrygghet är en faktor som är negativ även för hälsan.
            Människor är mer trygga när det är lätt att få jobb och när man
            inte fastnar i utanförskap. Det vi har sett sedan alliansen trädde
            till är att fler människor har gått från utanförskap till arbete.
            Därmed minskar också otryggheten precis som för övrigt löneskillnaderna,
            men det är en annan sak. Det finns ingen anledning att inte gå
            vidare med det och öka insatserna så att de som på grund av sjukdom
            och långvarig sjukfrånvaro har varit borta från arbetsmarknaden
            ska få lätt att komma tillbaka.
          </note>
          <note>
            Det vi genomför nu är ett led i den politik som påbörjades 2006
            för att fler människor ska gå från utanförskap till arbete.
          </note>
          <note>
            Utredning om en genomgående reformering av socialförsäkringssystemen
            ser jag, som många andra, fram emot. Men den skulle inte lösa
            de problem med mängder av till exempel onödigt förtidspensionerade
            som vi har i dag. Därför tycker jag att det är en annan fråga.
            Hade vi satt till den, vilket vi kanske kan beklaga att vi inte
            har gjort, hade den inte föreslagit något som förändrade vardagen
            för alla de människor som fortfarande går och väntar på behandling
            och befinner sig i nuvarande systems förstasteg och inte har fått
            några möten, några uppföljningar och någon rehabilitering fast
            de har varit sjukskrivna i över ett år. Det är de människorna
            vi tänker på nu, och det är därför vi gör aktiva insatser.
          </note>
          <note type="speaker">
            Anf. 99 LISELOTTE OLSSON (v) replik:
          </note>
          <note>
            Fru talman! Jag ska börja med att citera ur Folkpartiets valmanifest
            för valet 2006. Folkpartiet slår vakt om heltäckande socialförsäkringar
            som ger bra inkomstbortfall vid sjukdom, skador och så att man
            hinner hitta ett nytt jobb om man blir arbetslös. Om en alliansregering
            i enlighet med Bankerydsöverenskommelsen sänker taket i sjukförsäkringen
            2007 bör det återställas när kostnadsläget i försäkringen är under
            kontroll, vilket enligt vår bedömning kan vara redan 2008.
          </note>
          <note>
            I stället för att försöka hålla det man lovat har Folkpartiet
            gått med på en ytterligare sänkning och försämring av inkomstbortfallet
            år 2008.
          </note>
          <note>
            Ulf Nilsson och även dina borgerliga kamrater har flera gånger
            här i debatten upprepat att det gäller 80 procent av inkomsten,
            SGI. Det står även i propositionen. Men det är inte sant. Någon
            sade att vi borde hålla oss till fakta härinne. Faktum är att
            det är 77,6 procent som man får ut om man är sjuk.
          </note>
          <note>
            Jag undrar hur det kan vara förenligt med Folkpartiets politik
            och vallöften att sänka ersättningsnivåerna. Dessutom kommer de
            här 77,6 procenten att sänkas ytterligare till 72,3 för exempelvis
            cancersjuka och hjärtsjuka. Hur kan ni vara med på att sabotera
            sjukförsäkringen?
          </note>
          <note type="speaker">
            Anf. 100 ULF NILSSON (fp) replik:
          </note>
          <note>
            Fru talman! Det senaste påståendet förstår jag inte riktigt var
            LiseLotte Olsson fick ifrån. Det är tvärtom så att de som har
            särskilt allvarliga sjukdomar, bland annat vissa tumörsjukdomar
            och så vidare, kommer att få den högre förlängda sjukpengen i
            obegränsad tid.
          </note>
          <note>
            Ersättningsnivån på sjukpeng är helt enkelt 80 procent av den
            sjukpenninggrundande inkomsten baserat på vad man har tjänat de
            senaste tolv månaderna. Det är den lösning vi har valt, och den
            täcker ganska bra.
          </note>
          <note>
            Folkpartiet tycker fortfarande och den principiella uppfattningen
            står jag för att när det är ekonomiskt möjligt bör man pröva att
            räkna upp taket så att även de med högre inkomster får 80 procents
            ersättning. Däremot tycker vi inte att det är den första prioriteten
            att göra i dag, när vi har de problem med så hög sjukfrånvaro
            som vi har. Då kanske vi inte först och främst ska tänka på att
            människor i de inkomstklasser som LiseLotte Olsson och jag själv
            befinner mig i får en högre ersättning. Det får bli nästa steg
            i prioriteringsarbetet.
          </note>
          <note>
            Det är förresten rätt märkligt att Vänsterpartiet å ena sidan
            tydligen, som det låter nu i alla fall, kämpar hårt för att förbättra
            sjukersättningen för höginkomsttagarna, å andra sidan röstar nej
            till alla förslag om sänkta skatter för låginkomsttagare som alliansen
            lägger fram.
          </note>
          <note type="speaker">
            Anf. 101 LISELOTTE OLSSON (v) replik:
          </note>
          <note>
            Fru talman! Jag får börja med att säga som Ulf Nilsson: Det sista
            förstod jag inte. Vi måste ha varit i olika världar. Det här stämmer
            inte alls med verkligheten.
          </note>
          <note>
            Det handlar om att man ska sänka ersättningsnivåerna exempelvis
            för cancersjuka och hjärtsjuka. En hjärtsjuk som får hjärtinfarkt
            tillhör inte dem som ska få den höjda sjukpenningen. Det måste
            vi vara överens om.
          </note>
          <note>
            Det handlar inte om 80 procent. Det handlar om 77,6 procent i
            och med att ni har sänkt beräkningsgrunden från 100 procent till
            någonting med 97 procent. Jag kan det inte i huvudet, men det
            blir i alla fall 77,6. Det är sanningen, och den tycker jag att
            man ska hålla sig till. Det handlar om det. Om man dessutom får
            sänkt ersättningsnivå, som de 700 000 människorna kommer att få,
            blir det ännu mindre.
          </note>
          <note>
            Jag skulle vilja ha svar på hur det går ihop med det Folkpartiet
            lovade i valet att ni skulle värna sjukförsäkringen. Ni har varit
            med om att slakta den. Om ni trycker på ja-knappen i dag, eller
            om det blir i morgon, har ni varit med om att skrota det välfärdssystem
            som vi har byggt upp under så många år i Sverige. Hur får ni ihop
            det med Folkpartiets liberala syn?
          </note>
          <note type="speaker">
            Anf. 102 ULF NILSSON (fp) replik:
          </note>
          <note>
            Fru talman! Vi värnar inkomstbortfallsprincipen just därför att
            vi fortsätter med det system som gör att man får 80 procent av
            den inkomst man har haft. Den som har haft högre inkomst får mer
            i sjukpeng än den som har haft lägre inkomst. Det är bortfallsprincipen.
          </note>
          <note>
            Beräkningsgrunden kan man diskutera. Vi har kommit överens om
            att räkna på det historiska hur mycket man har tjänat under de
            senaste tolv månaderna. Det pågår en utredning som ytterligare
            ska precisera det. Det är dessa faktorer som LiseLotte Olsson
            talar om.
          </note>
          <note>
            Jag vet inte om LiseLotte Olsson är läkare. Jag är inte läkare,
            så jag ska inte gå in på att bedöma någon typ av diagnoser och
            så vidare. Men det är väldigt många människor som kommer att få
            bättre ersättning med vårt system i och med att man inte obligatoriskt
            prövas för förtidspensionering, som vi talade om. Ganska många
            människor kommer att få fortsätta på 75 procent i stället för
            64 procent, som man drabbas av i dag.
          </note>
          <note type="speaker">
            Anf. 103 LARS GUSTAFSSON (kd):
          </note>
          <note>
            Fru talman! Det kändes glädjande att i morse motta ännu ett tack
            från en orolig svensk som vilseletts av desinformationen om betänkandet.
            Personen i fråga hade bibringats uppfattningen att hon skulle
            mista sin ersättning den 1 juli.
          </note>
          <note>
            När man inträder i debatten vid denna tidpunkt har många frågeställningar
            och uppfattningar ventilerats i flera omgångar. Det som slår en
            är hur anmärkningsvärt fort man blir historielös och hur svårt
            det är att reflektera över den historia man själv har varit med
            om att skapa.
          </note>
          <note>
            I detta fall gäller det alla de människor som inte har fått en
            rimlig chans till egenförsörjning och möjlighet att återgå till
            ett arbete utifrån sina egna förutsättningar. Det är nedslående
            att notera hur de som har innehaft regeringsmakten och de som
            har stött regeringen under årtionden inte vill påta sig ansvaret
            för det stora misslyckande som den förda politiken inom sjukskrivning
            och rehabilitering har resulterat i.
          </note>
          <note>
            För att bara ge en kortfattad beskrivning, som vi delvis har
            hört här tidigare, av den förda politiken kan nämnas att 2006
            var ofattbara 550 000 svenskar parkerade i sjuk- och aktivitetsersättningar.
            Det var hela 140 000 fler än tio år tidigare. Från år 2000 till
            2006 ökade antalet beviljade sjuk- och aktivitetsersättningar
            för personer mellan 20 och 29 år, det vill säga många av dem som
            var barn i början av krisen på 90-talet, med hela 70 000. Detta
            skedde utan att den förra socialdemokratiska regeringen vidtog
            konkreta åtgärder.
          </note>
          <note>
            Ovanpå detta låg Sverige i topp när det gäller antalet långa
            sjukskrivningar. År 2004 var det över 400 000, varav 80 100 var
            längre än ett år. Detta borde ha slagit larm hos de allra flesta.
            Ett kapitalt misslyckande är den enda rätta beskrivningen. Därför
            är det beklämmande att konstatera hur oppositionen istadigt kramar
            ett system som har svikit så många människor och vars brister
            är uppenbara även för dem som inte gärna vill se.
          </note>
          <note>
            Fru talman! Den socialförsäkringsutredning som den förra regeringen
            tillsatte kom till den talande beskrivningen av den rådande situationen
            när man ansåg att de långtidssjukskrivna hade parkerats i ett
            utanförskap och att försäkringsmässigheten i det rådande systemet
            var praktiskt taget obefintligt. Det vore oansvarigt av en alliansregering
            att inte ta itu med bristerna och lägga fram förslag som avser
            att bryta med rådande missförhållanden.
          </note>
          <note>
            Många av de förslag som betänkandet innehåller kan härledas från
            Socialförsäkringsutredningens slutsatser och tankegångar. Försäkringsmässighet,
            tydliga tidsgränser, satsning på rehabilitering, utbyggd företagshälsovård
            och ökad koppling till arbetsmarknaden är bara några av förslagen.
          </note>
          <note>
            Regeringens proposition ger klara och tydliga definitioner av
            de olika processerna inom sjukskrivning, rehabilitering och en
            arbetslinje. De tre stegen i sjukskrivningsprocessen är en ordning
            för att sjukskrivna i ett tidigt skede ska kunna få hjälp till
            en återgång i arbete och inte i onödan behöva genomgå en lång
            utdragen sjukskrivning utan åtgärder.
          </note>
          <note>
            Tvärtemot vad som hävdas i debatten är detta ett stöd för de
            sjukskrivna och inte en utsortering. Det finns redan tiotusentals
            människor som onödigtvis utsorteras av ett misslyckat system som
            har pågått alldeles för länge.
          </note>
          <note>
            Det har förts en märklig diskussion om ersättningsnivåer där
            det i dag gällande regelverket innebär att Försäkringskassan ska
            utvärdera om en person efter tolv månaders sjukskrivning ska erhålla
            sjukersättning med 64 procent av inkomsten. Detta jämförs med
            förslaget om 75 procent vid förlängd sjukpenning, och man försöker
            hävda att 75 procent i ersättning skulle vara sämre än 64 procent.
            Motsvarande resonemang förs om förslagen om satsningar på rehabiliteringskedjan
            med 3,4 miljarder under tre år jämfört med tidigare årliga nettoanslag
            på rehabilitering med 90 miljoner kronor. Det är alltså 270 miljoner
            kronor. Att sedan Försäkringskassan utbildar 3 000 särskilda coacher
            för att handlägga långvariga sjukfall nämns givetvis inte. Inte
            heller nämner man att Försäkringskassan och Arbetsförmedlingen
            försöker samordna sina verksamheter, vilket också framgår av propositionen.
          </note>
          <note>
            Förslagen i betänkandet måste ses som en del i en sammanhängande
            politik med förslag på anslutande politikområden som arbetsmarknadspolitik
            och socialpolitik. Satsningar på förbättringar av hälso- och sjukvården
            är en viktig del i rehabiliteringskedjan, liksom nystartsjobb
            som underlättar för människor med funktionshinder exempelvis att
            etablera sig på arbetsmarknaden. Möjligheter för personer med
            sjuk- och aktivitetsersättning att prova på arbete utan att riskera
            sin ersättning är ytterligare ett exempel på alliansregeringens
            breda anslag för att motverka människors utanförskap. De utökade
            möjligheterna till Finsam som bör tillvaratas på lokal nivå som
            en viktig del i att hjälpa människor med komplexa livssituationer
            till ett arbete bör givetvis också nämnas.
          </note>
          <note>
            Fru talman! Under de tio år jag har haft förmånen att representera
            Kristdemokraterna i denna kammare har jag kunnat notera motsvarande
            omfattning av vilseledande information, oseriösa aktioner hos
            intresseorganisationer och ogrundad ryktesspridning. Avsikten
            med dessa ageranden kan endast bero på en medveten vilja att oroa
            människor i redan svåra situationer.
          </note>
          <note>
            Denna låga nivå när det gäller att försöka vinna gehör för sina
            uppfattningar är inte värdig en demokrati. Lågvattenmärket får
            vi höra av LiseLotte Olsson i denna debatt. Hon börjar dra in
            människor som vill lämna jordelivet för egen hand. Sådant undanber
            jag mig att höra från denna talarstol!
          </note>
          <note>
            Syftet med större förändringar av försäkringssystem är inte sprungna
            ur några hugskott utan grundar sig i ett verkligt behov av förändringar.
            Det är omtanken om människor och viljan att förhindra att de fastnar
            i ett onödigt och passivt utanförskap som driver oss kristdemokrater.
            Vi vill skapa nya möjligheter som motverkar att fler människor
            hamnar i utanförskap och att de som är utanför kan komma in igen.
            Kristdemokraterna vill hellre att fler ska komma in än att alla
            ska vara utanför.
          </note>
          <note>
            Med detta, fru talman, yrkar jag bifall till förslaget i betänkandet.
          </note>
          <note>
            (Applåder)
          </note>
          <note>
            I detta anförande instämde Eva Johnsson, Désirée Pethrus Engström
            och Chatrine Pålsson Ahlgren (alla kd), Gunnar Axén, Mikael Cederbratt,
            Mats G Nilsson, Lars-Arne Staxäng och Marianne Watz (alla m),
            Fredrick Federley och Solveig Zander (båda c) samt Tina Acketoft,
            Tobias Krantz och Ulf Nilsson (alla fp).
          </note>
          <note type="speaker">
            Anf. 104 KURT KVARNSTRÖM (s) replik:
          </note>
          <note>
            Fru talman! Jag skulle vilja få ett enda exempel på, Lars Gustafsson,
            var man förbättrar rehabiliteringen i det förslag som finns. Lars
            Gustafsson har valt att prata väldigt mycket om det som inte finns
            i det här förslaget. De 3,4 miljarderna finns över huvud taget
            inte i detta förslag, och det är ett stort frågetecken för om
            de finns över huvud taget.
          </note>
          <note>
            Vad jag relaterar till är att den en och en halv miljard som
            varit mycket viktig för Försäkringskassan som använt pengarna
            för att människor faktiskt ska över huvud taget få någon rehabilitering
            dessa tar ni bort. Vad ersätts det med?
          </note>
          <note>
            Lars Gustafsson, vad händer efter den förlängda sjukpenningens
            550 dagar för dessa människor? Vilken ersättning får de då?
          </note>
          <note>
            Förslaget innehåller konkret inte en enda krona. Ändå står Lars
            Gustafsson med flera här och påstår att det finns 3,4 miljarder
            kronor i förslaget. Det tycker jag att man på något sätt skulle
            bevisa. Jag kan nämligen inte hitta en enda krona i förslaget.
          </note>
          <note>
            Jag var inne på det tidigare, men arbetsmiljölagstiftningen är
            väldigt tydlig. Jag tycker också att den är bra beskriven i förslaget.
            Min fråga till Lars Gustafsson är: Tycker Lars Gustafsson att
            arbetsmiljölagen i dag fungerar på ett bra sätt på våra arbetsplatser?
          </note>
          <note type="speaker">
            Anf. 105 LARS GUSTAFSSON (kd) replik:
          </note>
          <note>
            Fru talman! Det skulle vara förmätet av mig att tala om för Kurt
            Kvarnström vilken budgetprocess vi har i riksdagen eftersom han
            har varit med om många. De ekonomiska förslagen kommer i budgeten.
            Vi får vänta, tror jag, till i september. Då kommer vi att se
            dessa förslag. Det står tydligt och klart definierat att det kommer
            att avsättas pengar till detta.
          </note>
          <note>
            Kurt Kvarnström ville ha ett konkret exempel: Efter tre månader
            är arbetsgivaren skyldig att lämna ett intyg om den anställdes
            situation på arbetsplatsen. Det var ett exempel.
          </note>
          <note>
            Läkarstöd som också kommer att utarbetas kommer att användas
            för att korta sjukskrivningar, vilket också kommer att hjälpa
            dessa personer. I hearingen fick vi också höra från Svenskt Näringsliv
            att det inte finns något förändrat ansvar för arbetsmiljö och
            anpassning, så jag förstår över huvud taget inte varför den frågan
            kommer upp.
          </note>
          <note>
            Till detta vill jag också tala om att när denna tid har löpt
            ut finns det en jobb- och utvecklingsgaranti som väntar de människor
            som har arbetsförmåga. De som inte har någon arbetsförmåga kommer
            precis som i dag i så fall sannolikt att få en sjuk- eller aktivitetsersättning.
          </note>
          <note>
            Det var svar på frågorna.
          </note>
          <note>
            Kurt Kvarnström talade i ett tidigare inlägg om att han inte
            kände till några underlag för Socialdemokraterna att lämna något
            beslut, men jag kan överlämna den utredning som ni själva tillsatte.
          </note>
          <note type="speaker">
            Anf. 106 KURT KVARNSTRÖM (s) replik:
          </note>
          <note>
            Fru talman! Jag kunde förvänta mig det här svaret, men jag har
            aldrig uppfattat att ett intyg från arbetsgivaren är en rehabiliteringsåtgärd.
            Men Lars Gustafsson har tydligen uppfattningen att om arbetsgivaren
            skriver ett intyg om att en viss person inte kan ges arbete med
            dessa förutsättningar på grund av sjukdomen som personen har,
            då är det en rehabiliteringsinsats. För mig är det ett intyg ett
            intyg för att, i en del fall, i förlängningen mista en anställning.
          </note>
          <note>
            Det här blir väldigt tydligt när man läser remissvaren. Bland
            annat Svenskt Näringsliv skriver tydligt att man gärna vill slippa
            ett fortsatt ansvar för de anställda om det bedöms att de efter
            sex månader klarar ett annat arbete på den ordinarie arbetsmarknaden.
            Hur ser Lars Gustafsson på det?
          </note>
          <note>
            Min nästa fråga föranleds av det svar jag fick: Vad är det för
            sjukdomar som ger en förlängning med 550 dagar? Vad får man för
            ersättningsnivå efter dessa 550 dagar? Vad är ersättningen för
            jobb- och utvecklingsgarantin?
          </note>
          <note>
            I det förslag vi i dag diskuterar finns alltså ingenting som
            handlar om det vi nu pratar om ingenting!
          </note>
          <note type="speaker">
            Anf. 107 LARS GUSTAFSSON (kd) replik:
          </note>
          <note>
            Fru talman! Svaret på den sista frågan är 65 procent; 1 procent
            mer än man hade fått om man hade blivit sjukskriven efter 364
            dagar. Skillnaderna är att man får ytterligare ett och ett halvt
            år på sig med möjlighet att återgå till arbetsmarknaden jämfört
            med nu gällande regler.
          </note>
          <note>
            Det avstämningskrav som finns från Försäkringskassan nu, att
            efter tre månader samråda med arbetsgivaren och den sjukskrivne
            om arbetssituationen för att om möjligt återgå till arbete, är
            att tidigarelägga en process som tidigare har tagit många fler
            månader. Det är det som är poängen med det hela.
          </note>
          <note>
            Samtidigt måste man också komma ihåg att det viktiga framför
            allt är hur sjukvården organiserar sig, att de inte har för långa
            vårdgarantitider exempelvis, och att man förstärker vårdgarantin
            så att man kan få vård i angränsande områden om man nu skulle
            bo där ens landsting inte uppfyller kraven. Det tycker jag är
            det stora och viktiga, och det kanske är det som Socialdemokraterna
            skulle fundera över: Hur ska man utveckla primärvården för att
            tidigt möta människor? Den frågan ligger hos socialutskottet,
            vilket Kurt Kvarnström vet mycket väl, och de debatterar inte
            här i dag. Så det får vi ta i en annan omgång.
          </note>
          <note>
            När det gäller jobb- och utvecklingsgarantin kommer de förslagen
            senare i höst, likaså de ekonomiska förutsättningarna, och jag
            tycker att vi kan vänta med debatten till dess.
          </note>
          <note type="speaker">
            Anf. 108 GUNVOR G ERICSON (mp) replik:
          </note>
          <note>
            Fru talman! Man kan undra vad de folkhälsopolitiska perspektiven
            är i den här propositionen handlar det bara om riskfaktorer eller
            handlar det även om att förebygga och främja hälsa?
          </note>
          <note>
            Om Kristdemokraterna verkligen brydde sig om att fler ska komma
            i jobb, hur medverkar då de här tidsgränserna till att få jobb
            när det inte är tre jämbördiga parter, alltså individ, arbetsgivare
            och försäkringskassa? Anser Kristdemokraterna att den enskilda
            individen ska ha rättigheter och vissa avstämningspunkter, till
            exempel ett avstämningsmöte? Var är de kristdemokrater som värnar
            sjuka människors värdighet? Ni brukar ju prata om detta.
          </note>
          <note>
            Jag nämnde tidigare, i mitt replikskifte med Folkpartiet, Fatima
            som är förskollärare och som fått ett komplicerat benbrott. Enligt
            s. 70 i propositionen ska hon inte ha rätt till ytterligare rehabiliteringsersättning
            om hon efter tre månader kan återgå till annat arbete. Vad ska
            hon göra? Behöver inte samhället hennes kompetens som förskollärare
            längre?
          </note>
          <note type="speaker">
            Anf. 109 LARS GUSTAFSSON (kd) replik:
          </note>
          <note>
            Fru talman! Som svar på den sista frågan kan jag läsa ur den
            proposition som det här handlar om. Det står så här under rubriken
            Partiell arbetsoförmåga: Om det däremot är stor sannolikhet att
            den försäkrade kommer att kunna återgå i arbete i tidigare omfattning
            kan de särskilda skäl som angivits ovan bli tillämpliga, även
            i de fall återgången i arbete sker genom successiv upptrappning
            av arbetstiden. Alltså får man möjlighet att gå tillbaka till
            sitt jobb. Jag kan inte förstå vad det är för problem med det.
          </note>
          <note>
            Ibland låter det som om de här påståendena innebär att man intelligensbefriar
            folk på Försäkringskassan. Det känns inte riktigt bra. Jag tror
            att man inser att om människor kan återgå till och fungera i ett
            arbete kommer man givetvis att se det från början. Tidsgränsen
            finns just för att den sjukskrivne ska veta att det finns gränser
            för när Försäkringskassan är skyldig inte som det var tidigare,
            då det var 8 procent som fick ett avstämningsmöte att ha ett samtal
            med de berörda. Det finns också krav på att arbetsgivaren måste
            delta i detta.
          </note>
          <note>
            Det visade sig på hearingen att det största hotet för människor
            på arbetsmarknaden vilar över den som är kvinna och anställd inom
            offentlig sektor, för det är de som är de allra flesta bland de
            förtidspensionerade. Jag tycker det är väldigt allvarligt att
            de offentliga arbetsgivarna inte tagit sitt ansvar. De har väl
            ändå rehabiliteringsresurser, de som har dem på sin egen arbetsplats!
          </note>
          <note type="speaker">
            Anf. 110 GUNVOR G ERICSON (mp) replik:
          </note>
          <note>
            Fru talman! Nej, Lars Gustafsson, så här står det på s. 70: Rehabiliteringsersättning
            som syftar till att förkorta sjukfallet eller att häva arbetsförmågans
            nedsättning bör inte utges efter det att den försäkrade har haft
            nedsatt arbetsförmåga i 90 dagar om den försäkrade utan arbetslivsinriktad
            rehabilitering kan återgå i annat arbete hos arbetsgivaren. Jag
            tycker att det är ganska solklart. Den oro som det medför hos
            den enskilda individen på vilket sätt förbättrar den läkningsprocessen?
          </note>
          <note>
            Man ska veta, säger Lars Gustafsson, vilka tidsgränser som gäller.
            Ja, det är bra med tydlighet. Men det vore väl också lämpligt
            att individen då också fick möjlighet att överklaga och fick möjlighet
            och rätt att begära ett avstämningsmöte om det nu är så att det
            som borde ske inte sker. Det finns det inget förslag om i det
            här.
          </note>
          <note>
            Som jag också tidigare har tagit upp är det ju så att inom folkhälsovetenskaplig
            forskning är otrygghet en riskfaktor. På vilket sätt vill Kristdemokraterna
            undanröja denna riskfaktor så att det i stället kan bli ett förebyggande
            arbete och ett salutogent perspektiv som gör att människor kan
            känna att det finns ett trygghetssystem som träder in om man av
            ett eller annat skäl råkar bli sjuk?
          </note>
          <note type="speaker">
            Anf. 111 LARS GUSTAFSSON (kd) replik:
          </note>
          <note>
            Fru talman! Jag vill upplysa om att Gunvor G Ericson läser på
            fel sida. Detta står på s. 69. Nu kan vi lämna det därhän.
          </note>
          <note>
            Det är så här att det blir ett avstämningsmöte genom att man
            har de här tidsgränserna. Vill man sedan utveckla detta därför
            att det finns ett behov hos arbetsgivaren gör man detta. Jag förstår
            inte riktigt hur man tänker sig. Tror Gunvor G Ericson att det
            är på papperet som avstämningsmötet görs? I så fall hade de ju
            varit genomförda, men det var 90 procent som aldrig gjordes, och
            det var det som var problemet.
          </note>
          <note>
            Det är ju så att för att en lag ska vara verksam måste den kunna
            fungera. Det räcker inte att vi stiftar alla de här lagarna här
            om de inte fungerar.
          </note>
          <note>
            Den sjukskrivne bedöms ganska tidigt. Man måste läsa hela propositionen
            i sitt sammanhang och inte rycka loss några sidor som vissa sekter
            gör. Man måste förstå sammanhanget. Sammanhanget är att om det
            över huvud taget är realistiskt att man återgår till den egna
            arbetsplatsen kommer det att vara prioritet ett. Inte kommer Försäkringskassan
            att lägga enorm energi på att hitta andra arbetsplatser för människor
            som kan gå tillbaka till ett jobb, även om det skulle dröja en
            eller två månader! Det är därför vi har hela den förlängda sjukskrivningsprocessen.
          </note>
          <note>
            Jag kan inte förstå hur man kan resonera som Gunvor G Ericson,
            men det är som sagt var att intelligensbefria sjukkassans personal.
            Det tycker jag är ganska tråkigt, faktiskt.
          </note>
          <note type="speaker">
            Anf. 112 LISELOTTE OLSSON (v) replik:
          </note>
          <note>
            Fru talman! Lars Gustafsson sade att det som vi säger i dag är
            otroliga, missvisande yttringar från intressegrupper. Ja, det
            är intressegrupper. Det är alldeles rätt. Det är Riksförbundet
            för Social och Mental Hälsa, som säger att väldigt många av deras
            medlemmar kommer att bli arbetslösa och samtidigt utförsäkrade,
            och man är väldigt orolig för vad som kommer att hända. Det är
            Samhall, som säger att man kommer att ha svårt att ta emot de
            här människorna. Man ser att de snäva tidsgränserna kommer att
            göra det väldigt svårt för redan utsatta människor. Storstockholms
            Diabetesförening säger ungefär samma sak.
          </note>
          <note>
            Det är också Kristdemokraternas lokalavdelning i Ulricehamn som
            varnar för att ett stort antal människor kommer att hamna utanför
            vårt trygghetssystem. Man kan inte vara så blåögd att tro att
            det är endast ett fåtal människor som detta kommer att beröra.
            Det finns ett antal sjukdomar som varar över tid men där arbetsförmågan
            ej är varaktigt nedsatt så man uppfyller kravet för permanent
            ersättning. Det kan vara kombination av olika sjukdomar, det kan
            vara psykisk ohälsa där behandlingsinsatserna kommer att ta tid
            men där den enskilde på sikt kan komma åter för att bara nämna
            något. Vi kan ej förstå hur detta synsätt är förenligt med kristdemokratisk
            politik att värna den lilla människan.
          </note>
          <note>
            Lars Gustafsson säger fortfarande att det handlar om intressegrupper
            som far med missvisande påståenden. Eller finns det någon sanning
            i all denna oro, som även den kristdemokratiska lokalföreningen
            visar?
          </note>
          <note type="speaker">
            Anf. 113 LARS GUSTAFSSON (kd) replik:
          </note>
          <note>
            Fru talman! Jag syftade på den största intresseorganisationen,
            som skickar brev till vissa ledamöters grannar. Det var den jag
            syftade på.
          </note>
          <note>
            Till LiseLotte Olsson kan jag säga att jag har svarat den här
            kristdemokratiska lokalavdelningen.
          </note>
          <note>
            Man måste se till rimligheten. Är det rimligt att man går sjukskriven
            i sex år? Ska en sjukskrivning vara i sex år? Det var det som
            visade sig när man undersökte hur länge folk varit sjukskrivna
            efter tolv år i redovisningen jag lämnade. Det gällde 80 000 personer,
            och det var flera tusentals personer som hade varit sjukskrivna
            i sex år. Då måste det vara något fel, för ingen föreskriver att
            man ska ha en tidsgräns på sex år. Någonstans är det alltså fel.
          </note>
          <note>
            Sedan vet vi också att det inte finns några tidsgränser för dem
            som har riktigt svåra sjukdomar i det här förslaget, utan man
            får 80 procent hela vägen ut om det skulle vara så att man har
            livslånga, allvarliga sjukdomar. Vi behöver inte nämna dem vid
            namn här.
          </note>
          <note>
            Processen handlar om incitament till att gå tillbaka till arbete.
            Om man inte tror på incitament ska man inte förespråka någon karensdag.
            Man ska inte förespråka någon försäkringsmässighet, för man tror
            ju på människors inneboende kraft och vilja att osjälviskt liksom
            drivas tillbaka till någonting. Så enkelt är det inte. I alla
            försäkringssystem har vi vissa karenser. Det är därför vi har
            ett tak i sjukförsäkringen och i föräldraförsäkringen: Det ska
            vara en försäkringsmässighet. Vänstern måste inse att man måste
            ha det i alla system.
          </note>
          <note>
            Jag känner inte till något parti som förespråkar någon gränslöshet
            när det gäller försäkringsskydd. Därför borde frågan vändas mot
            LiseLotte Olsson: När ser Vänsterpartiet att man ska ha någon
            gräns? Ska det aldrig vara någon gräns? Ska man kunna vara sjukskriven
            i 50 år?
          </note>
          <note type="speaker">
            Anf. 114 LISELOTTE OLSSON (v) replik:
          </note>
          <note>
            Fru talman! Nej, det är inte värdigt att gå sjukskriven så länge,
            det är det inte. Det är någonting som har brustit i tidigare system,
            och jag har hållit med om att det inte har varit bra.
          </note>
          <note>
            Men det är inte heller rimligt och människovärdigt att kasta
            ut en människa från det sociala trygghetssystem som vi har i dag.
            Det kommer att hända att människor har rätt till varken arbetslöshetsersättning
            eller sjukpenning utan är hänvisade till kommunernas socialtjänst.
            Det har ju flera remissinstanser varnat för. Det tycker inte jag
            är människovärdigt.
          </note>
          <note>
            Människor måste ha en ekonomisk trygghet, veta vad som ska gälla
            och veta att man klarar av att försörja sig själv. När ni kristdemokrater
            trycker på knappen under voteringen kommer ni att göra att de
            människor som redan är utsatta hamnar i ett mycket sämre läge
            än de har varit i tidigare.
          </note>
          <note>
            Jag har bara en liten kommentar: Nej, vi vill inte ha någon karensdag
            heller. Jag tyckte att det lät som en fråga, och svaret är att
            Vänsterpartiet inte vill ha någon karensdag.
          </note>
          <note>
            Jag har en kommentar till något som Lars Gustafsson sade i sitt
            anförande angående försäkringssjälvmorden. Det var ingenting som
            jag har hittat på. Det är inte ett ord som jag har myntat. Det
            var forskaren Töres Theorell som sade det, och han sade det på
            den utfrågning som jag tror att även Lars Gustafsson var med på.
            Han befarade försäkringssjälvmord, och tyvärr kanske han kommer
            att ha rätt. Men det var hans ord som jag hänvisade till.
          </note>
          <note type="speaker">
            Anf. 115 LARS GUSTAFSSON (kd) replik:
          </note>
          <note>
            Fru talman! Jag tycker att det är väldigt magstarkt och ett lågvattenmärke
            som jag som värnar livet inte vill ställa mig bakom. Det passar
            inte in i denna kammare och denna debatt.
          </note>
          <note>
            Felet med LiseLotte Olssons resonemang är ju att det inte finns
            någon lösning. Ni har inte någon lösning över huvud taget. Det
            är sanningen. Ni tror bara att med mer ersättning och mer pengar
            så löser det sig, men det är inte så. Det finns väl inget skattetryck
            i världen som är så högt som i Sverige med så mycket avgifter,
            och vi avsätter faktiskt väldigt mycket resurser. Men de används
            inte rätt, och varför gör de inte det? Jo, det pågår år ut och
            år in att man bara låter det flyta på. Man vill inte röra i det,
            för man är rädd att ta obekväma beslut som naturligtvis innebär
            förändringar för vissa människor.
          </note>
          <note>
            De personer som LiseLotte Olsson talar om finns redan i den skarven.
            De betraktas inte av någondera parten såsom möjliga att antingen
            kunna arbeta eller klara kraven på sjukersättning. De lever redan
            i dag i den situationen.
          </note>
          <note>
            Vi får en bättre situation när vi försöker att hjälpa dem tidigare.
            Är man oförmögen till arbete har man rätt till sjukersättning.
            Det säger alla lagar och regler på det här området.
          </note>
          <note>
            Kan man arbeta ska man arbeta med den förmåga man har. Sedan
            ger vi dem dessutom möjlighet att komma tillbaka. Jag tycker att
            det är ett väldigt generöst och humant system.
          </note>
          <note type="speaker">
            Anf. 116 Statsrådet CRISTINA HUSMARK PEHRSSON (m):
          </note>
          <note>
            Herr talman! Bästa utskott! En av våra dagstidningar beskriver
            vad som hände med Sara, en flicka som skadade sig i en bilolycka.
            I tio år kämpade hon för att få hjälp. Men tillståndet försämrades.
            Till slut kunde Sara inte äta själv, gå på toaletten eller ens
            vända sig i sängen.
          </note>
          <note>
            Hon säger så här: Mitt liv kändes slut fastän det knappt hade
            börjat. Jag blev pensionerad som 21-åring. Sara menar själv att
            hon blev bestulen på tio år av sitt liv. Hon har nu fått hjälp
            och behöver inte sin rullstol längre. Snart behöver hon förhoppningsvis
            inte sin personliga assistans heller för att kunna få leva sitt
            liv.
          </note>
          <note>
            Historien om Sara är bara ett skäl till varför regeringen avsätter
            3,4 miljarder kronor i budgeten för 2008 till en rehabiliteringsgaranti
            som också innebär resurser till en förstärkt företagshälsovård.
          </note>
          <note>
            Sara hade behövt aktiva insatser i tid och inte en passiv förlängning
            av sjukskrivningen. Därför inför regeringen en rehabiliteringskedja
            med fasta kontrollstationer så att vi inte ska glömma bort Sara
            eller andra som bara väntar på hjälp så att de kan komma tillbaka
            till livet och förhoppningsvis vänner och ett arbete.
          </note>
          <note>
            Det är många här som har beskrivit Socialförsäkringsutredningen
            och vad som står att läsa i den. Jag kan läsa på s. 93 där det
            står så här: Att studera hur sjukskrivningar i praktiken har hanterats
            i Sverige blir i stor utsträckning en studie av misslyckanden.
          </note>
          <note>
            När det gäller frågan om rehabilitering och avsättningen på 3,4
            miljarder kronor, som jag har hört att en del har eftersökt här,
            kom det i budgeten för år 2008. Det är kanske en del av er som
            har glömt det. Därför finns det inte med i propositionen.
          </note>
          <note>
            Jag kan dessutom tala om att i går undertecknades ett avtal mellan
            Sveriges Kommuner och Landsting och regeringen om utveckling och
            effektivisering av sjuskrivningsprocessen. Det handlar om rehabiliteringsgarantin
            och en förstärkt företagshälsovård. Jag hoppas att ni därmed har
            fått svar på frågan.
          </note>
          <note>
            Herr talman! I många av mina möten träffar jag personer som är
            sjukskrivna eller har sjuk- och aktivitetsersättning. Gemensamt
            för alla är att de vill komma tillbaka till livet och en meningsfull
            sysselsättning. Jag frågar mig: Varför kommer de inte tillbaka?
          </note>
          <note>
            Kanske står det att läsa i Socialförsäkringsutredningens analys.
            Det handlar om att politiker inte har tagit sitt ansvar utan hållit
            fast vid ett system som gör det omöjligt för alla inblandade att
            ta sitt ansvar fullt ut.
          </note>
          <note>
            Det handlar om arbetsgivaren, det handlar om facken, det handlar
            om Försäkringskassan och det handlar om den sjukskrivne själv
            som har lärt sig att det inte lönar sig att be om hjälp utan bara
            att vara passiv och vänta.
          </note>
          <note>
            Dagarna går, veckorna passerar och månaderna flyter förbi. Ingenting
            händer mer än att tid går till spillo.
          </note>
          <note>
            Socialdemokraterna tillsatte också utredningen som många har
            hänvisat till. Den skulle se över försäkringen. Tydligtvis måste
            man ha förstått att någonting inte fungerade eftersom man ville
            tillsätta utredningen.
          </note>
          <note>
            Man körde medvetet över riksdagens beslut om att tillsätta en
            parlamentarisk utredning. Man blev till och med KU-anmäld för
            detta. Men det brydde sig inte Socialdemokraterna inte om. Ändå
            står de här och ropar på en socialförsäkringsutredning. Hade detta
            gjorts från början hade vi inte behövt den diskussionen nu.
          </note>
          <note>
            Man gjorde i stället så här. Man bestämde att det skulle vara
            en ensamutredare, och Socialdemokraterna bestämde dessutom vem
            som skulle utreda. När denna utredning kom och lades på mitt bord
            ett par månader efter att jag tillträtt som minister hade det
            varit fruktansvärt om jag, alliansen och regeringen hade blundat
            för detta faktum och vad som står i denna utredning.
          </note>
          <note>
            Det är ord och inga visor, mina vänner. Det talas om ett hyckleri
            och ett misslyckande på sida upp och sida ned. Det tycker jag
            är rätt så märkvärdigt i den här diskussionen, herr talman.
          </note>
          <note>
            I diskussionen är det oppositionen ska göra att opponera mot
            regeringen. Men man bör också i ärlighetens namn tala om vad alternativen
            är för alla dem som sitter och lyssnar, tittar på tv och läser
            protokollet. Var är era alternativ?
          </note>
          <note>
            Det ni i stället gör är att ni går i opposition mot er själva
            och den utredning som ni tillsatte trots att riksdagen gick emot
            det. Ni tillsatte utredaren, och utredningen kom med en analys.
            Ni går sedan i opposition mot er egen utredning. Jag har aldrig
            varit med om maken.
          </note>
          <note>
            Det är en skrämmande läsning som uppmanar ansvariga politiker
            att snarast finna åtgärder för att komma till rätta med de höga
            ohälsotalen. Det handlar om att ersätta passiva sjukskrivningar
            med aktiva åtgärder och ge stöd åt de 550 000 personer som förtidspensioneras
            trots att de har, som det står i utredningen, en viss arbetsförmåga.
            De hänvisades till ett permanent utanförskap.
          </note>
          <note>
            Man uppmuntrar också i utredningen arbetsgivare att vilja anställa.
            Man går i utredningen så långt att man beskriver att aktiva insatser
            av olika slag ofta kommer mycket sent eller inte alls. För många
            är sjukskrivning som att gå ned i ett svart hål av väntan. Det
            är många som sitter därute och bara får passiv sjukskrivning och
            inga aktiva åtgärder. Var finns ert ansvar för den förda politiken?
            Jag bara frågar.
          </note>
          <note>
            Många sitter och väntar på doktorn, nya laboratoriesvar, nya
            rehabiliteringsplaner, nytt besök hos Försäkringskassan, nytt
            läkarbesök och förnyad sjukskrivning. Det leder till stor otrygghet
            och rättsosäkerhet. Förväntningar och motivation för ett fortsatt
            aktivt liv bryts ned. Människor orkar inte möta med motstånd.
          </note>
          <note>
            Herr talman! Sjukförsäkringen riskerar också att vara en försäkring
            för sådant den inte var menad för, står det i utredningen. Jag
            frågade en försäkringskassa som jag var på besök hos: Hur kommer
            det sig att ohälsotalen i Skinnskatteberg har gått ned så kraftfullt?
            Jo, fick jag till svar, du vet ju att arbetsmarknadsläget har
            förbättrats.
          </note>
          <note>
            Är arbetsmarknadsläget ett skäl för att vara sjuk och få ersättning
            från sjukersättningen? Jag trodde att sjukförsäkringen var ämnad
            för dem som var sjuka och hade nedsatt arbetsförmåga.
          </note>
          <note>
            Herr talman! Jag hade för några månader sedan besök av en ung
            kvinna. Hon hade bett att få träffa mig, och hon hade också medier
            med sig. Hon hade varit sjukskriven i sex år. Nu vågade hon inte
            längre svara i telefon när det ringde och det visade att det var
            dolt nummer. Hon trodde att det var Försäkringskassan som nu skulle
            meddela henne att hon nu skulle få en aktivitetsersättning eller
            sjukersättning. Och det ville hon inte. Hon ville tillbaka. Hon
            var rädd.
          </note>
          <note>
            Den här regeringen tar nu bort tidigare regerings obligatoriska
            prövning. Förtidspension skulle prövas inom ett år vare sig man
            ville eller inte. Vi inför i stället en förlängd sjukpenning.
            Den förra regeringen gjorde motsatsen. Man har använt sig av förtidspension
            som ett vapen i att uppnå det politiskt uppsatta målet om att
            halvera sjukskrivningen. Ni pensionerade bort människor, vare
            sig de ville eller inte, för att ni skulle uppnå det politiskt
            uppsatta målet om en halvering av ohälsotalen. Jag skulle vilja
            höra hur ni förklarar det.
          </note>
          <note>
            Det är stor skillnad mellan att få förtidspension och att få
            förlängd sjukpenning enligt den nya regeringens förslag. Med sjukersättning
            får man, som det har varit, 64 procent i ersättning. Man får inte
            del av arbetsmarknadspolitiska åtgärder. Man får inte del av arbetslivsinriktad
            rehabilitering. Det värsta av allt är att det är ett sakligt skäl
            för uppsägning. Tala om arbetsrätten, oppositionen! Det minsta
            man kan säga är väl att ni förtidspensionerade människor till
            ett permanent utanförskap som också gav anledning till uppsägning.
          </note>
          <note>
            Med förlängd sjukpenning får man 75 procents ersättning. Man
            får del av arbetsmarknadspolitiska åtgärder. Man får del av vår
            kraftfulla satsning på rehabilitering. Och det är inget sakligt
            skäl för uppsägning. Det är en jätteskillnad för de människor
            som har tvångspensionerats.
          </note>
          <note>
            (Applåder)
          </note>
          <note>
            Hur tänkte ni, Kurt Kvarnström, LiseLotte Olsson och Gunvor G
            Ericson, när ni bara satt och såg på hur hundratusentals människor,
            ofta kvinnor och unga, lämnades åt sitt öde? Unga som knappt hade
            påbörjat sitt vuxna liv dömdes av er till ett liv i utanförskap
            och fattigdom.
          </note>
          <note>
            Det står i utredningen så här om ungdomar på s. 91: Kanske är
            unga med sjukersättning det tydligaste exemplet inom sjukförsäkringen
            på en situation där en dåligt fungerande försäkring leder till
            att de som verkligen har behov av det drabbas. Det står att läsa
            i den utredning som Socialdemokraterna själva tillsatte.
          </note>
          <note>
            Ni tappade kontrollen fullständigt. Var det därför ni tillsatte
            en utredning, men sedan har vägrat att läsa den och ta till er
            den beska sanningen och den hårda domen över den sjukförsäkring
            som ni har haft ansvar för, men som har kollapsat?
          </note>
          <note>
            Att vara i opposition betyder att man ska opponera, som jag sade.
            Men man förväntas också lägga fram egna förslag. Jag har hört
            att Miljöpartiet här har viftat med sitt förslag och sagt: Det
            ska vi berätta för er när det kommer en parlamentarisk utredning.
          </note>
          <note>
            Men berätta i dag för alla som ska ta ställning till alliansens
            förslag om ny sjukförsäkring! Berätta för dem vilka ersättningsnivåer
            ni ska ha! Ska ni ha någon karensdag? Har ni kommit överens med
            Socialdemokraterna? Har ni kommit överens med Vänsterpartiet?
          </note>
          <note>
            Eller ska ni följa Socialdemokraternas förslag till a-kassa,
            som Sven-Erik Österberg presenterade och som ska gå till rådslaget?
            Man säger nu: Ledsen, men vi har inte råd med den a-kassa vi trodde
            att vi hade råd med! Nu ska vi ut och diskutera en bortre parentes
            på ett år och sänkta ersättningsnivåer. Sedan ska vi hitta på
            någonting därefter, men vi vet inte vad det är. Nu ska vi ut och
            diskutera!
          </note>
          <note>
            Som ni har kritiserat den sänkta a-kassan! Nu säger ni själva:
            Ett år är en bortre parentes. Sedan sänker vi ersättningsnivåerna.
            Sedan vet vi inte vad som kommer någon form av utbildningssatsning.
          </note>
          <note>
            Kommer ni att göra likadant med denna sjukförsäkring, som ni
            nu kritiserar så hårt? Jag skulle vilja ha ett svar på vad ni
            faktiskt gör.
          </note>
          <note>
            Herr talman! Ungdomarna har drabbats hårt av regeringens utsorteringspolitik.
            Vi har hört här förut hur ungdomar under 40 år har fått sjukersättning,
            och hur ungdomar under 30 år har fått aktivitetsersättning. Det
            är personliga tragedier. Därför skriver också alliansregeringen
            i dag på DN Debatt att unga förtidspensionerade nu ska garanteras
            aktiviteter.
          </note>
          <note>
            Socialdemokraterna trodde att man bytte namn från förtidspension
            till aktivitetsersättning för att det skulle betyda något positivt.
            De har fullständigt glömt bort att nästan ingen kommer tillbaka.
            Försäkringskassan själv skriver om ungdomar som har gått ut skolan
            med dåliga betyg, som har drabbats av Socialdemokraternas låga
            sysselsättning för ungdomar, som har fått psykisk ohälsa, som
            inte har fått hjälp, som har fått sjukskrivning och som har fått
            aktivitetsersättning. Vad hjälper det att byta namn när det inte
            innebär någon hjälp för ungdomarna?
          </note>
          <note>
            Eftersom många av förtidspensioneringarna och sjukersättningarna
            rör kvinnor skulle jag också vilja fråga Kurt Kvarnström, Gunvor
            G Ericson och LiseLotte Olsson var er genusanalys och ert jämställdhetsfokus
            fanns när ni bestämde er för att skicka ut 330 000 kvinnor i förtidspension
            och permanent utanförskap.
          </note>
          <note>
            Herr talman! Somligt av Socialdemokraternas politik mot ohälsa
            har präglats av passivitet. Man har aktivt gjort det svårare att
            anställa. Som exempel på det kan jag nämna att Socialdemokraterna
            gjorde det dyrare att anställa personer som varit långt från arbetsmarknaden.
            År 2003 förlängde man arbetsgivarperioden med en vecka. Man skulle
            kunna kalla det ett omvänt nystartsjobb.
          </note>
          <note>
            Alliansen gör tvärtom. 165 000 har kommit tillbaka till egen
            försörjning. 36 000 färre sjukfall har det blivit på ett år. Det
            är något som jag hoppas att alla i denna kammare kan glädja sig
            åt.
          </note>
          <note>
            Herr talman! Nu byter vi utsorteringspolitiken mot en rehabiliteringskedja
            med satsningar på förstärkt företagshälsovård och rehabilitering
            och ett avtal med Sveriges kommuner som är undertecknat för att
            ge stöd och insatser i tid. För det avsatte vi 3,4 miljarder kronor
            i budgeten.
          </note>
          <note>
            Vi tar bort den obligatoriska ettårsprövningen. Vi tar Socialdemokraternas
            sju steg, som har förekommit under det första året, och gör tre
            steg med tydliga tidsgränser. Vi förstärker arbetsrätten genom
            att införa en lag om tjänstledighet och ett kraftfullt intyg.
            Vi har kvar arbetsmiljölagstiftningen oförändrad, och kravet på
            individen är att medverka i rehabilitering men också få ett starkt
            inflytande.
          </note>
          <note>
            Herr talman! I dag kommer oppositionen hit tomhänt. Ingen har
            fått svar på vad Socialdemokraterna vill. Ni hade er chans nu.
          </note>
          <note>
            Om Sara hade fått rätt stöd och hjälp hade hon sluppit att bli
            förtidspensionär som 21-åring. Då hade hon inte behövt känna att
            hon kastade bort tio av de bästa åren i sitt liv. Jag vill ha
            ett svar från oppositionen. Vilket är ert svar till Sara och till
            alla andra som väntar i långa passiva sjukskrivningar? Jag tycker
            att det är dags för er att lägga korten på bordet.
          </note>
          <note>
            (Applåder)
          </note>
          <note>
            I detta anförande instämde Gunnar Axén, Mikael Cederbratt, Jan
            Ericson, Margareta B Kjellin, Mats G Nilsson, Sven Yngve Persson,
            Lars-Arne Staxäng, Göran Thingwall och Marianne Watz (alla m),
            Fredrick Federley, Lennart Levi och Solveig Zander (alla c), Tina
            Acketoft, Tobias Krantz och Ulf Nilsson (alla fp) samt Lars Gustafsson,
            Eva Johnsson, Désirée Pethrus Engström och Chatrine Pålsson Ahlgren
            (alla kd).
          </note>
          <note type="speaker">
            Anf. 117 KURT KVARNSTRÖM (s) replik:
          </note>
          <note>
            Herr talman! Ja, ministern, det var en riktig repa över historiken,
            men kanske inte så mycket över det konkreta förslag som ligger
            på riksdagens bord för att debatteras. Jag hade väl förväntat
            mig att kanske få något svar på någon av de frågor jag ställde
            för att bringa större klarhet i vad förslagen innebär. Men svaren
            lyste med sin frånvaro.
          </note>
          <note>
            Vi kan vara överens om att aktiva åtgärder är väldigt viktiga.
            Men var finns de aktiva åtgärderna här? Det finns bara tidpunkter
            när det ska fattas beslut. Om en aktiv åtgärd är, som Lars Gustafsson
            säger, att arbetsgivaren skriver ett intyg då känns det besvärligt.
          </note>
          <note>
            Jag tänker inte stå här och slå mig för bröstet och säga att
            det som varit är bra. Jag vill understryka det. Därför tillsatte
            vi en utredning. Vi ville göra en ordentlig analys av dessa frågor
            för att kunna gå vidare och i ett mycket bredare forum, från våra
            olika politiska utgångspunkter, belysa dem.
          </note>
          <note>
            Statsministern och socialförsäkringsministern har i två år talat
            om att vi skulle sätta oss ned och diskutera alternativen på ett
            bättre sätt, men det har vi förvägrats. Vi har inte haft möjlighet
            till den dialog som vi efterlyst och som vi under den förra mandatperioden
            var överens om var viktig för att få dessa frågor att hålla över
            tiden.
          </note>
          <note>
            Jag ska i denna första replikomgång ta upp en fråga som jag tycker
            känns angelägen, nämligen landstingsmiljarden. Kommer det en landstingsmiljard
            i budgeten för nästa år? Nu har ju ministern talat om 3,4 miljarder
            kronor. Varifrån kommer de pengarna? Med mitt sätt att försöka
            få det att gå ihop handlar det på många punkter om en omfördelning.
            Jag skulle gärna vilja att ministern förklarade varifrån dessa
            pengar kommer och hur de ska användas.
          </note>
          <note type="speaker">
            Anf. 118 Statsrådet CRISTINA HUSMARK PEHRSSON (m) replik:
          </note>
          <note>
            Herr talman! Det var två frågor. När det gäller Socialförsäkringsutredningen
            vill jag säga att om ni hade lytt vad Sveriges riksdag sade för
            ett par år sedan hade vi haft den utredningen nu. Ni tillsatte
            en utredning. Skulle regeringen och alliansen struntat i den analysen
            och sagt att vi nu får tillsätta en utredning som tar ett par
            år? Kurt Kvarnström vet hur det är. Den ska remissbehandlas, sedan
            ska en proposition tas fram och så senareläggs den ett par år
            för införande lagstiftningsmässigt. Då hade vi kanske varit framme
            om fyra fem år.
          </note>
          <note>
            Jag satt tillsammans med Siw Wittgren-Ahl i en socialdemokratisk
            utredning, Senior 2005, i fyra år. Det hände ingenting. Det förslag
            som alliansen nu lägger fram bygger på den analys som er egen
            utredning föreslagit och pekat på. En utredning är viktig, och
            det kommer att komma en för de långsiktiga behoven. Frågan är
            om det ska vara en fristående försäkring eller om den ska vara
            kopplad till statsbudgeten.
          </note>
          <note>
            Den summa pengar som vi nu lägger på rehabilitering hade kunnat
            bli ännu mycket större om Socialdemokraterna inte hade skickat
            pengarna till Pilaprojektet. Ni misslyckades med att få människor
            tillbaka i arbete. Ni fick satsa åtskilliga hundra miljoner kronor
            för att ringa in människor som varit sjuka i tiofemton år. Där
            lade ni stora summor i efterhand, i stället för att göra som vi,
            nämligen att ta pengarna och i ett tidigt skede sätta in dem i
            en rehabilitering.
          </note>
          <note>
            Vi har nu en överenskommelse. Vi har skrivit under en avsiktsförklaring
            med Sveriges Kommuner och Landsting om att vi nu ska satsa speciellt
            på kvinnor, smärtor i rörelseapparaten, lättare psykisk ohälsa.
            Vi ska koppla det till forskning och till utvärdering. Det är
            det ena förslaget; Kurt Kvarnström frågade om åtgärder.
          </note>
          <note>
            Nu lovar vi unga förtidspensionerade att de ska få aktivitet.
            Varför, Kurt Kvarnström, har ni lämnat unga människor åt sitt
            öde? Ni har kallat det för aktivitetsersättning. De har inte sett
            röken av någon aktivitet.
          </note>
          <note type="speaker">
            Anf. 119 KURT KVARNSTRÖM (s) replik:
          </note>
          <note>
            Herr talman! Jag måste rätta ministern. På den sista punkten
            har hon fel. Vi satte av resurser också till Försäkringskassan,
            till särskilda personer som fick till uppgift att arbeta tillsammans
            med dessa människor för att hitta lösningar.
          </note>
          <note>
            I det förslag som nu ligger på bordet finns inte en enda krona
            avsatt till att göra någon form av åtgärd för de enskilda individerna.
            Först genomför man reglerna, och sedan pratar man om att det så
            småningom även ska komma åtgärder. Det är vad ministern gör.
          </note>
          <note>
            Vi har flera gånger försökt få en förklaring till vad detta förslag
            innebär för olika människor. När man passerat de 550 dagarna i
            förlängd sjukpenning blir det något slags jobb- och aktivitetsgaranti,
            men i förslaget finns ingenting om något sådant. Det finns heller
            ingenting i förslaget om företagshälsovård. Var finns det förslag
            som ger den enskilde mer stöd för att kunna komma tillbaka? Var
            finns det som är så viktigt i dessa sammanhang, nämligen åtgärder
            på arbetsplatsen för att hjälpa till att lösa dessa problem?
          </note>
          <note>
            Jag kan sticka ut hakan, vara tydlig och säga att jag faktiskt
            tror att den medfinansiering som fanns hade stor effekt, för det
            skapade mycket aktivitet på många arbetsplatser. Det var den ekonomi
            man upplevde som påtaglig. Det hade säkert funnits anledning att
            fundera vidare på och utveckla den modellen. Man tog den till
            sig och det skedde rehabilitering ute på arbetsplatserna. Det
            var en bidragande orsak till att den korta sjukfrånvaro vi haft
            nu kraftigt minskat.
          </note>
          <note>
            Det vi gjorde 2003 var föredömligt. Det var det som vände utvecklingen
            av sjukfrånvaron. På sikt kommer det också att leda till att förtidspensioneringarna
            vänder. Det är så det fungerar. Vi ärvde ett antal förtidspensionärer
            av den förra borgerliga regeringen på 90-talet. Det har inte blivit
            550 000 nya förtidspensionärer tror man det får man gå hem och
            läsa på. Det fanns ett stort antal förtidspensionärer när den
            borgerliga regeringen förlorade makten i början av 90-talet.
          </note>
          <note type="speaker">
            Anf. 120 Statsrådet CRISTINA HUSMARK PEHRSSON (m) replik:
          </note>
          <note>
            Herr talman! Låt mig fråga Kurt Kvarnström: Varför sänkte ni
            20032004 ersättningsnivån till de sjuka till 77,6 procent? I utredningen
            nämns att från juli 2003 till 2004 sänkte Socialdemokraterna ersättningsnivån,
            sjukpenningen, till 77,6 procent. Kurt Kvarnström kommer inte
            att kunna svara nu men kanske vid något annat tillfälle.
          </note>
          <note>
            Jag kan göra den reflexionen att när Kurt Kvarnström sade att
            vi sänkt ersättningsnivåerna undrade jag i mitt stilla sinne varför
            Socialdemokraterna gjorde det. Nu kan Kurt Kvarnström inte svara
            på det, men det blir säkert tillfälle till det senare.
          </note>
          <note>
            När det gäller pengarna till rehabilitering och företagshälsovård
            behöver de inte beslutas om i denna riksdag. Det har träffats
            ett avtal med Sveriges Kommuner och Landsting om hur många miljoner
            kronor som ska gå till företagshälsovård och hur många som ska
            gå till rehabilitering. Det finns en överenskommelse. Den träder
            i kraft den 1 juli, och totalt under mandatperioden finns det
            avsatt 3,4 miljarder kronor. Därför står det inte här.
          </note>
          <note>
            Beträffande medfinansiering kan jag nämna att det första pressmeddelande
            jag fick som tack för att vi avskaffade medfinansieringen kom
            från Sveriges Kommuner och Landsting. Lars Isaksson och Ilmar
            Reepalu skrev ett pressmeddelande och tackade för att vi avskaffade
            medfinansieringen, som hade skapat ett A- och ett B-lag bland
            dem som blev anställda.
          </note>
          <note type="speaker">
            Anf. 121 TALMANNEN:
          </note>
          <note>
            Jag ger Kurt Kvarnström 30 sekunder för att svara på frågan;
            däremot inget nytt anförande.
          </note>
          <note type="speaker">
            Anf. 122 KURT KVARNSTRÖM (s) replik:
          </note>
          <note>
            Herr talman! I en situation när landets ekonomi såg betydligt
            annorlunda ut genomförde vi justeringar för att på ett rättvist
            sätt kunna dela de gemensamma resurser vi hade. Nu ger sjukförsäkringen
            ett stort överskott. Ändå ska man spara 17 miljarder på dem som
            är sjuka.
          </note>
          <note type="speaker">
            Anf. 123 GUNVOR G ERICSON (mp) replik:
          </note>
          <note>
            Herr talman! Det låter som om sjukskrivningarna beror på väntetider
            i vården, men människor behöver också tid för att läka. En person
            med till exempel utmattningsdepression behöver tid för att kunna
            komma åter i hälsa och tid för att läka. Det är inte självklart
            att den processen underlättas av ekonomisk stress, tvärtom.
          </note>
          <note>
            Regeringen inför en bortre gräns i sjukförsäkringen, och det
            är något helt nytt i svensk politik. Var finns folkhälsoperspektivet
            i det här socialförsäkringssystemet? Grundläggande folkhälsovetenskap
            handlar om att ge människor förutsättningar för hälsa, och jag
            anser att socialförsäkringssystemet borde ha ett sådant fokus.
          </note>
          <note>
            Med folkhälsovetenskap avses tvärvetenskapliga områden som syftar
            till att studera arbetslivet, levnadsvanorna, miljön, samhällsstrukturer
            och vårdsystemens betydelse för befolkningens hälsa. Det perspektivet
            finns inte med i den här propositionen.
          </note>
          <note>
            Hur ska den oro som många människor känner kunna mötas med ett
            förslag som innebär att man känner en större stress utan att kunna
            få några verktyg i sin hand?
          </note>
          <note type="speaker">
            Anf. 124 Statsrådet CRISTINA HUSMARK PEHRSSON (m) replik:
          </note>
          <note>
            Herr talman! Den förra regeringen gav Socialstyrelsen i uppdrag
            att titta över hur sjukskrivningarna såg ut när det gäller ett
            stort antal diagnoser. Jag tror att vi kan vara helt överens om
            att det var ett riktigt beslut. Ingen var emot det.
          </note>
          <note>
            Nu har forskningen, Socialstyrelsen, Läkarförbundet, Läkarsällskapet
            och så vidare konstaterat att vi har världens längsta passiva
            sjukskrivningar. Det är inte alltid som långa sjukskrivningar
            är det bästa receptet. Det vet både Gunvor Ericson och jag som
            är sjuksköterskor.
          </note>
          <note>
            Nu har man gjort en genomlysning vetenskapligt och tvärvetenskapligt
            och kommit fram till rekommendationer. En rekommendation är aldrig
            fast. Utgångspunkten är alltid individens unika situation i diskussion
            tillsammans med läkare.
          </note>
          <note>
            Jag litar på de beslutsstöd som har lagts fram. Jag hoppas att
            vi kan följa upp det här på ett bra sätt och se vad det leder
            till.
          </note>
          <note>
            Jag vill också säga att vi vet att efter tre månaders sjukskrivning
            är risken uppenbar att man inte kommer tillbaka. Jag kan konstatera
            att de regler som gäller fram till den 1 juli är att arbeta med
            Försäkringskassans sju steg. Av dem som är sjukskrivna är 70 procent
            kvar på steg ett efter ett år. Det har inte hänt någonting på
            hela tiden. Det tycker vi är förfärligt. Vi vet att de flesta
            av dem som är sjukskrivna efter ett år obligatoriskt ska prövas
            mot förtidspension. Det drabbar speciellt kvinnor.
          </note>
          <note>
            Gunvor Ericson brukar ofta dra fram just genusperspektivet och
            kvinnor. Jag kan ställa samma fråga som från talarstolen: Vad
            gjorde Gunvor Ericson och Miljöpartiet, vilken konsekvens- och
            genusanalys hade ni när ni under ett par år skickade ut över 300
            000 personer i permanent utanförskap och social isolering?
          </note>
          <note type="speaker">
            Anf. 125 GUNVOR G ERICSON (mp) replik:
          </note>
          <note>
            Herr talman! Jag börjar med att svara på den sista frågan. Jag
            kritiserade regeringen för att man inte lyckades ha ett system
            som tillräckligt tog vara på individens möjligheter.
          </note>
          <note>
            Under 90-talet hade vi en lågkonjunktur där många människor gick
            ut i arbetslöshet. Det var tyvärr en konsekvens av den politik
            som fördes 19911994.
          </note>
          <note>
            Men jag vill inte hålla mig på den låga debattnivån. Jag vill
            i stället prata om det här förslaget.
          </note>
          <note>
            Hur ska landstinget den 1 juli kunna ordna med bättre rehabilitering?
            Vi har i dag den 4 juni. Den 1 juli träder förslaget i kraft.
            Jag tycker att det är problematiskt att landstingen inte vet vad
            som gäller.
          </note>
          <note>
            Vill Cristina Husmark Pehrsson att socialförsäkringssystemet
            ska vara ett politiskt slagträ som handlar om vem som har gjort
            rätt eller fel och som riskerar att ändras beroende på vem som
            är i majoritet? Borde det inte vara så att stora reformer diskuteras
            i en bred parlamentarisk utredning så att man får ett så brett
            stöd som möjligt för det förslag som riksdagen ska fatta beslut
            om? Borde inte det vara utgångspunkten?
          </note>
          <note type="speaker">
            Anf. 126 Statsrådet CRISTINA HUSMARK PEHRSSON (m) replik:
          </note>
          <note>
            Herr talman! Jag hör att Gunvor Ericson kritiserade regeringen
            för att inte ha haft ett genusperspektiv. Jag kan instämma i det.
            Det är därför vi gör den här kraftfulla satsningen innan vi tillsätter
            den socialförsäkringsutredning som vi har lovat. Vi kan inte stillatigande
            se så många människor som har ont i axlar, skuldror, nacke och
            som har drabbats av lättare psykisk ohälsa och säga att: Jag är
            ledsen, men du får vänta. Vi ska ha en parlamentarisk utredning.
          </note>
          <note>
            Med tanke på Senior 2005 och andra utredningar som inte har lett
            någonstans kan jag inte stillatigande se på detta. Det kommer
            en utredning. Det är viktigt, som Gunvor Ericson säger, att vi
            får långsiktiga mål. Men situationen är akut. Utredningen säger
            till mig och regeringen: Gör någonting för att hjälpa alla dessa
            människor.
          </note>
          <note>
            Det är därför vi satsar på företagshälsovård. Det är därför vi
            satsar på rehabiliteringsgaranti för just de kvinnor som till
            60 procent har de här diagnoserna. Det är därför vi satsar på
            de sju steg som ni tidigare hade i Försäkringskassan, men vi gör
            det med tidsramar så att man ska få stöd och hjälp och inte glömmas
            bort. Vi gör det genom att ge dem som arbetar möjlighet att få
            tjänstledigt för att pröva andra arbetsuppgifter och inte bara
            gå och vänta.
          </note>
          <note>
            Vi tar bort årets obligatoriska prövning. Vi ser till att de
            som har fått en sjuk- och aktivitetsersättning får möjlighet att
            komma tillbaka. Vi kommer inte att ompröva deras rätt till ersättning.
            De kommer att få arbeta så mycket de kan och vill. De kommer också
            att få studera så mycket de vill. De kommer att få arbeta ideellt.
          </note>
          <note>
            Det är en grupp som Socialdemokraterna har glömt bort med Vänsterpartiet
            och Miljöpartiet som starka anhängare.
          </note>
          <note>
            Anf. 127 SIW WITTGREN-AHL (s):
          </note>
          <note>
            Herr talman! Riksdagsledamöter! Cristina Husmark Pehrsson! Jag
            tycker att det var bra att du tog upp utredningen Senior 2005
            och att det inte hade hänt någonting. Det förklarar varför Cristina
            säger att vi inte har tagit till oss den socialförsäkringsutredning
            som Anna Hedborg tog fram.
          </note>
          <note>
            Senior 2005 och alla utredningar som man gör syftar ju till att
            belysa ett problem. I en svensk demokrati är det också för att
            få oss att stå på samma grund.
          </note>
          <note>
            I Senior 2005 enades vi om många mål. Ett av dem var att folkligt
            förankra de förslag man kom fram till. Många av de förslag som
            vi kom fram till i Senior 2005 diskuterar man nu i Pensionsutredningen.
          </note>
          <note>
            Folkligt förakt är inte något som man ska ställa upp på. Utredningar
            syftar till att vi kanske ska kunna se samma mål, även om vi inte
            kommer dit på samma sätt. Det är det som är politik. Det är också
            anledningen till kritiken mot att ni inte vill tillsätta en socialförsäkringsutredning.
          </note>
          <note>
            Man säger från vårt håll att ni förvägrar oss den rätten, men
            det som jag tycker är det mest bisarra är att ni har förvägrat
            svenska folket rätten till en bred politisk uppgörelse när det
            gäller något så viktigt som våra skatter och försäkringar. Det
            är inte något bidrag, Solveig Zander. Det är socialförsäkringar
            som vi betalar in för att vi ska få ut dem när vi behöver.
          </note>
          <note>
            Man hade kunnat vara enig om vad man vill ha socialförsäkringarna
            till. Hur mycket vi vill betala kan vi diskutera. Det är det som
            är viktigt. Det är det som är ledarskap. Det var väl det som Reinfeldt
            sade 2006. I sin första regeringsdeklaration sade han nämligen
            att han skulle tillsätta en socialförsäkringsutredning och att
            han såg vitsen med breda politiska överenskommelser. Han syftade
            då också på pensionsuppgörelsen.
          </note>
          <note>
            Vi har inte sett något av det. Nu hånar ni oss för att vi vill
            ha det som er partiordförande, vår statsminister, sade. Han håller
            tydligen inte ord, statsministern.
          </note>
          <note>
            Nu har ni kommit med många förslag i olika tappning. Nu ska vi
            diskutera rehabiliteringskedjan. Sedan har ni tre fyra andra förslag
            som är på väg in.
          </note>
          <note>
            När jag ska förklara detta för folk brukar jag säga att ni gör
            som med ketchupflaskan. När vi ska argumentera emot det är vår
            roll som opposition eftersom vi inte tycker som ni måste vi diskutera
            med våra väljare. Då kommer ni med alla förslag på en gång. De
            ramlar ut som ur en ketchupflaska. Det gör att människor får svårt
            att få en överblick över vad ni vill åstadkomma. Jag tror faktiskt
            att det är taktik. Ni vill inte att vi och svenska folket ska
            se hur ni utarmar socialförsäkringarna genom att bland annat säga
            att de ska stärka rehabiliteringskedjan.
          </note>
          <note>
            Det finns inte någonting i det här förslaget som syftar till
            att folk ska ha en försäkring efter sex månader. Är det så, Solveig
            Zander? Får man sjukförsäkring när man står till arbetsmarknadens
            förfogande för att man till exempel har brutit ett ben och får
            ett komplicerat benbrott när man är massör och skulle kunna få
            ett vanligt förekommande arbete på arbetsmarknaden? Man skulle
            till exempel kunna vara telefonist i Kalix, där callcenter finns.
            Får man sjukförsäkring då? Vad får man? Är man tvingad att åka
            dit upp? Man kan ju arbeta. Man ska se på det friska. Man är ju
            inte sjuk i armar och mun så man skulle teoretiskt kunna prata
            i telefon.
          </note>
          <note>
            Vad är det då som gäller? Är det sjukförsäkringen till man kommer
            dit? Eller får man ingenting för man är ju tjänstledig från jobbet?
          </note>
          <note>
            Det är det vi är oroliga för. Vi är oroliga för att väldigt många
            kvinnor och män kommer att stå utan försäkring och gå ut i denna
            svenska sommartid och inte veta, för det ska komma i oktober.
            Det är precis så som man beskriver det här. Det är otryggheten
            att inte veta vad som ska hända med en som skapar sjukdomar. Det
            är förakt för människor som ni sitter och applåderar här. Ni har
            inte bilförsäkring för att bilen ska bli stulen. Vi har sjukförsäkring
            för ifall vi blir sjuka. Om tre månader, då det första faller
            ut, vet folk inte vad som gäller.
          </note>
          <note>
            Det skulle vara väldigt bra om jag kunde få ert ord på att de
            som fortfarande kan jobba till exempel som telefonister får en
            sjukförsäkring efter sex månader. Kan ni garantera det? För, som
            Kurt säger, det står inte i förslaget.
          </note>
          <note>
            Det står också att man ska ha medicinskt belagda sjukdomar. De
            andra då? Vi vet att många i min ålder blir sjuka. Vi kommer upp
            i reparationsåldern. Många kan jobba, men många blir sjuka ett
            tag.
          </note>
          <note>
            Det som är mest skrämmande, tycker jag, är att det inte verkar
            som om någon av er har arbetat någon gång. Det verkar inte som
            om ni har varit på en arbetsplats. Vet ni att i dag i Sverige
            är produktiviteten högst i världen? Hur är det då om man får ont
            i ryggen? Hur lätt är det för en 55- eller 56-åring att vara kvar
            på just det jobbet när man blir sjuk? Man kanske blir temporärt
            sjuk. Då ska man göra något annat.
          </note>
          <note>
            Är det vi här som styr över de riktiga jobben, som ni sade i
            valrörelsen? Är det vi som bestämmer vem Volvo ska anställa? Är
            det vi som har gjort det? Även när vi hade makten bestämde väl
            inte vi vilka de skulle anställa. Många kvinnor och män slogs
            ut.
          </note>
          <note>
            Det är en sorgens dag, tycker jag. Det är väldigt viktigt för
            oss i varje fall att vi kan försörja oss själva och att man inte
            ska skrapa med foten hos brukspatronerna eller gå till socialtjänsten
            för att man inte kan behålla sitt jobb efter sex månader. För
            mig är det jätteviktigt.
          </note>
          <note>
            Det är en av anledningarna till att vi jobbar politiskt. En av
            anledningarna till att jag jobbar politiskt är också jämställdheten.
            Vi har strävat efter och i riksdagen har vi slagit fast jämställdhetsmål.
            Det innebär att kvinnor och män ska kunna försörja sig själva.
          </note>
          <note>
            Med detta förslag varnar till och med borgerliga politiker i
            Göteborgs kommun när de svarar på remissen för att man inte har
            gjort någon könskonsekvensanalys. De är rädda för att fler kvinnor
            kommer att hamna på socialbidragskontona.
          </note>
          <note>
            Det svarar era borgerliga partikamrater när Göteborgs kommun
            i tjänsteutlåtande pekar på att det är konsekvensen av era förslag.
            Det är att människor kommer att ramla ut. Man kommer att få gå
            till socialbyrån. Det kan väl inte vara meningen. Och det är väl
            inget ni kan sitta och applådera.
          </note>
          <note>
            Var är Folkpartiet? Vad hade ni för blå skylt till valet? Var
            det inte att säkra sjukförsäkringen? Det är ingen av oss i vårt
            parti eller någon här som vill att folk inte ska kunna arbeta
            eller få ett arbete. Men vägen dit kan inte vara att straffa dem
            för att de är sjuka och säga: Du blir friskare, fru Svensson,
            om vi drar bort din sjukpenning. Eller ska hon ha den kvar? Det
            är ju det vi strider om.
          </note>
          <note>
            På det sätt som ni har utformat detta förslag kan vi omöjligen
            ställa oss bakom det. Jag vill höra: Vad ska ni säga till de kvinnor
            som står utan jobb om sex månader, som inte kan gå tillbaka till
            jobbet? Ska ni applådera dem då och säga: Det tycker vi är käckt,
            för ni är nog sjuka någon annanstans?
          </note>
          <note>
            Och vad är de klara diagnoserna? Jag har jobbat på arbetsförmedlingen
            i tio år och suttit i socialförsäkringsnämnder. Då var inte ont
            i ryggen en klar diagnos. Jag tror fortfarande inte att fibromyalgi
            är någon klar diagnos. Men man kan inte jobba. Vad ska man göra
            då?
          </note>
          <note>
            Och de här nyskapsjobben och friskskapsjobben? Jag är jätteglad
            om folk kan komma in på arbetsmarknaden. Då kanske vi kan förvänta
            oss att fler av de här 500 000 kommer ut på arbetsmarknaden.
          </note>
          <note>
            Ni vann valet med 120 000 röster mer än oss. Jag tror inte att
            alla de 120 000 hade tänkt att ni skulle riva ned socialförsäkringssystemet
            på det sätt som ni gör i dag.
          </note>
          <note>
            Med det, herr talman, yrkar jag bifall till samtliga reservationer,
            även den från v och mp.
          </note>
          <note>
            (Applåder)
          </note>
          <note>
            I detta anförande instämde Matilda Ernkrans, Kurt Kvarnström,
            Ronny Olander, Jasenko Omanovic, Veronica Palm, Magdalena Streijffert,
            Anneli Särnblad och Göte Wahlström (alla s) samt LiseLotte Olsson
            (v) och Gunvor G Ericson (mp).
          </note>
          <note type="speaker">
            Anf. 128 SOLVEIG ZANDER (c) replik:
          </note>
          <note>
            Herr talman! Jag blev apostroferad heter det väl. Då måste jag
            naturligtvis svara. Siw Wittgren-Ahl sade att socialförsäkring,
            Solveig Zander, är inget bidrag. Jag fick en direkt fråga från
            Vänsterpartiet efter mitt anförande där man frågade: Solveig,
            är socialförsäkring ett bidrag? Då svarade jag: Socialförsäkring
            är en ersättning, Siw Wittgren-Ahl. Så något bidrag påstod jag
            inte att socialförsäkringen var.
          </note>
          <note>
            Det är väl väldigt viktigt att vi håller oss till sanning i det
            här sammanhanget. Det påstods också att man var tvungen att återgå
            till ett arbete om och så gav Siw Wittgren-Ahl exempel på detta.
            Det står i detta betänkande att om man kan återgå till sitt ordinarie
            arbete bedöms det vara ett skäl till att man ska fortsätta att
            vara sjukskriven. Tydligare än så kan det väl inte sägas, Siw
            Wittgren-Ahl?
          </note>
          <note>
            120 000 fler personer, sade du, röstade på alliansen. Jag är
            övertygad om att de förväntade sig att vi skulle vidta åtgärder
            för att göra Sverige bättre och för att minska sjukskrivningarna.
            Siw Wittgren-Ahl, ni har ju inte gjort någonting i det sammanhanget.
            Ni säger bara att ni väntar på att vi ska tillsätta en socialförsäkringsutredning.
            Gjorde ni det även under er regeringsperiod? Eller vad vidtog
            ni för åtgärder för att minska sjukskrivningarna då?
          </note>
          <note>
            Anf. 129 SIW WITTGREN-AHL (s) replik:
          </note>
          <note>
            Herr talman! Vi tillsatte den ensamutredare som ni har tagit
            till er som någon guru med svar på alla lösningar. När vi utreder
            brukar vi titta på om det är bra eller dåliga förslag. Det är
            så vi hanterar det och skapar breda politiska överenskommelser.
          </note>
          <note>
            Det ni gör när det gäller så viktiga saker som socialförsäkringen
            är att ni med era sju röster mer i riksdagen går till beslut i
            en fråga som vi är så oeniga om liksom hela fackföreningsrörelsen.
            Massor med människor tolkar ju det här förslaget precis som vi
            gör.
          </note>
          <note>
            Det är konstigt att ni kan vara så förmätna från ert håll att
            ni inte tar kritiken på allvar. Det är ju det som är det skamliga.
            Om så många människor oroar sig för framtiden kan man väl inte
            säga att de har fattat fel. Är det så att ni uttrycker er eller
            skriver så konstigt så att över hälften av svenska folket inte
            tycker om den här propositionen? De tycker inte att den är bra.
          </note>
          <note>
            Fredrik Reinfeldt sade 2006 i sin första regeringsdeklaration
            att han skulle tillsätta en socialförsäkringsutredning. Det har
            nu gått två år. Det är en mellantid. Innan 2006 hade ju vi makten.
            Det kan förtjänas att påminnas om det.
          </note>
          <note>
            Han sade: Jämställdheten i Sverige har förbättrats, men kvinnor
            och män har fortfarande inte lika möjligheter. Ett aktivt jämställdhetsarbete
            kommer att prägla regeringens arbete. Kvinnor och män ska ha lika
            möjlighet att utvecklas, och regeringen kommer att motverka och
            förändra system som konserverar fördelningen av makt och resurser
            ur ett könsperspektiv.
          </note>
          <note>
            Med det lägger ni ändå fram ett sådant förslag som alla pekar
            på kommer att missgynna kvinnor. Det kommer också att missgynna
            män som kommer att slås ut till följd av att man inte har några
            försäkringar i praktiken efter sex månader.
          </note>
          <note>
            Jag läser det här förslaget precis som majoriteten av svenskarna
            gör. Det är väl väldigt bra, Solveig Zander, om ni skulle ha rätt.
            Men det som ni har sagt här i dag gör inte att ni är trovärdiga
            i denna fråga.
          </note>
          <note type="speaker">
            Anf. 130 SOLVEIG ZANDER (c) replik:
          </note>
          <note>
            Herr talman! Att tillsätta en utredning, oavsett om det är en
            enmansutredning eller en flerpersonersutredning, innebär att man
            ska lyssna till vad den personen eller de personerna säger. Det
            gjorde ni tidigare också i regeringsställning.
          </note>
          <note>
            När man får så tydliga förslag från en utredning som man fick
            från den socialförsäkringsutredning som Anna Hedborg gjorde, och
            som dessutom 2007 fick understöd från LO på många av punkterna,
            finns det väl all anledning att förstå att detta är någonting
            som man måste göra något åt. Men det hade förmodligen inte ni
            tyckt om LO och en utredning hade tryckt på samma sak, eller är
            det så att det inte är någonting att lyssna till, som Siw Wittgren-Ahl
            säger.
          </note>
          <note>
            Herr talman! Sedan påstår Siw Wittgren-Ahl att det här förslaget
            missgynnar kvinnor. Nej, det gör det sannerligen inte. Under er
            regeringsperiod blev fler kvinnor långtidssjukskrivna och fick
            sjuk- och aktivitetsersättning. Det här förslaget, med en tydlig
            rehabiliteringsåtgärd som är riktad mot kvinnor och varför kvinnor
            är sjukskrivna, måste innebära att kvinnor i allra högsta grad
            och i första rummet kommer att få en möjlighet att återgå till
            arbetet och bli friskare. Detta om någonting gynnar kvinnor, Siw
            Wittgren-Ahl, men ni vidtog inga åtgärder alls under er regeringsperiod,
            vad jag förstår, i syfte att underlätta för kvinnor att återgå
            i jobb tvärtom.
          </note>
          <note>
            Anf. 131 SIW WITTGREN-AHL (s) replik:
          </note>
          <note>
            Herr talman! När vi tillträdde fanns det en väldigt stor arbetslöshet
            som ni lämnade efter er. Om Solveig Zander följer utvecklingen
            när det gäller sjuktalen kan hon se att många av dem som i dag
            är utpensionerade från arbetsmarknaden var kvar i arbetslöshet
            sedan er tid. Det finns väldigt mycket forskning på det. Som gammal
            arbetsförmedlare vet jag att när man har ramlat ut från arbetsmarknaden
            är det jättesvårt att komma tillbaka. Det är viktigt att människor
            kan försörja sig själva och att vi ser till att människor får
            arbete. Men det ska inte ske genom att man slår undan benen för
            människor från ekonomisk synpunkt.
          </note>
          <note>
            Det kan aldrig vara så att vi ska spara på människor som är sjuka.
            Vi ska ge dem en andra chans att komma tillbaka på arbetsmarknaden,
            men inte genom att dra in sjukpenningen och säga att det inte
            finns något efter sex månader. Ni jagar ut dem. Vi vill börja
            på arbetsplatsen och se till att man ramlar ut i stället. Man
            ska vara trygg och få arbetsmarknadsutbildning och hjälp.
          </note>
          <note>
            Den här propositionen ger ingenting. Den ger tidsgränser, men
            den garanterar inte den enskilda någon hjälp över huvud taget.
            Den lägger ansvaret enbart på personerna i fråga, och det tar
            vi avstånd ifrån.
          </note>
          <note>
            Ajournering
          </note>
          <note>
            Kammaren beslutade kl. 15.53 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            10 § Beslut om ärende som slutdebatterats den 22 maj
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 6
          </note>
          <note>
            Punkt 12
          </note>
          <note>
            Punkt 16
          </note>
          <note>
            Punkt 19
          </note>
          <note>
            Punkt
          </note>
          <note>
            22
          </note>
          <note>
            Punkt 23
          </note>
          <note>
            Punkt 36
          </note>
          <note>
            Övriga punkter
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 8
          </note>
          <note>
            Punkt 11
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            12 § (forts. från 9 §) En reformerad sjukskrivningsprocess för
            ökad återgång i arbete (forts. SfU12)
          </note>
          <note type="speaker">
            Anf. 132 MATS G NILSSON (m):
          </note>
          <note>
            Herr talman! I dag diskuterar vi människors återgång till arbete
            en oerhört central del i vad vi i allianspartierna gick till val
            på. Att minska utanförskapet var vår huvudfråga. Vi ser så här
            långt att utanförskapet har minskat med 165 000 personer. Vi ser
            resultatet av en framgångsrik politik. Vi ser att aldrig tidigare
            har fler människor jobbat än i dag. Vi ser att arbetsmarknadspolitiken
            är framgångsrik.
          </note>
          <note>
            Samtidigt, herr talman, är det så att 65 procent av utanförskapet
            faller inom socialförsäkringen. Det är det stora området. En hel
            del har gjorts även på det området: sjukintyget från första dagen,
            den förstärkta sjukvårdsmiljarden, den avskaffade medfinansieringen,
            nyfriskjobb, nystartsjobb med mera.
          </note>
          <note>
            Vi ser resultat även här: Vi har i dag 30 000 färre sjukfall
            jämfört med för ett år sedan. Men det räcker inte det behövs mer
            åtgärder.
          </note>
          <note>
            Nu talar vi om de tydliga och de snabba insatserna. Vi talar
            om satsningen på företagshälsovård. Vi talar om paket. Vi talar
            om flera saker, och vi kommer framöver att få ta ställning till
            det nya regelverk som gör det möjligt att pröva på och tjäna upp
            till ett basbelopp utan att sjukersättningen ifrågasätts.
          </note>
          <note>
            Herr talman! Det som är märkligt med den här diskussionen är
            att vi bara diskuterar ett förslag. Vi är folkvalda från sju partier
            i det här högsta beslutande organet, och vi har bara ett förslag.
            Vi är fyra allianspartier som enas, och vi samverkar väl. Men
            så har vi tre partier som inte presterar över huvud taget någonting
            här i dag, och jag frågar mig: Hur kan det komma sig?
          </note>
          <note>
            Verkligheten känner vi alla till, med närmare 550 000 förtidspensionärer,
            och om vi lägger till de sjukskrivna 770 000. Men vi har bara
            ett förslag.
          </note>
          <note>
            Varför, frågar jag mig, blir Kurt Kvarnström upprörd när han,
            som tillhör ett parti som satt i regering i tolv år i sträck,
            avkrävs frågan: Vad vill ni? Varför finns det över huvud taget
            inget alternativt förslag i dag?
          </note>
          <note>
            Varför blir debatten så fattig? Om jag hade varit i opposition
            hade jag försökt komma med idéer, med förslag. Jag hade förväntat
            mig att den här debatten skulle sprudla av idéer och förslag,
            där vi testade de olika förslagen mot varandra. Kanske vem vet
            hade oppositionen kunnat befrukta en sådan diskussion med förslag.
            Men det är alldeles tomt.
          </note>
          <note>
            Vi vet i dag att 1 procent av dem som får förtidspension återgår.
            Vi vet att 80 procent av dem aldrig ens prövats mot det gamla
            arbetet. Vi vet att 60 procent av dem själva tror att de med en
            liten anpassning skulle kunna komma tillbaka.
          </note>
          <note>
            Cristina Husmark Pehrsson ställde tidigare frågan hur genusperspektivet
            såg ut. Hur såg Socialdemokraternas genusperspektiv och genusanalys
            ut när över 300 000 hamnade i det fasta utanförskapet, när det
            växte från 5354 procent till 60 procent på tio år? Varför gör
            man ingenting? Varför klarar man inte ens i dag av att ha en idé
            om hur man ska förändra detta?
          </note>
          <note>
            Herr talman! Är det en total intellektuell socialdemokratisk
            kollaps vi bevittnar, eller är det någonting annat? Jag tror tyvärr
            att det är någonting helt annat.
          </note>
          <note>
            En känd framstående socialdemokrat myntade uttrycket Politik
            är att vilja. Jag tror att det är precis så: Politik är att vilja.
            Här kommer då den mycket cyniska slutsatsen att Socialdemokraterna
            vill inte. Man talar inte om detta.
          </note>
          <note>
            Under förra mandatperioden, när varven snurrade snabbt i Sverige,
            när det anställdes människor i vår omvärld och arbetslösheten
            inte sjönk här, valde man tekniken att putta bort människor från
            arbetslöshetsstatistiken för den var ändå ett socialdemokratiskt
            signum, och den skulle hållas nere. Och så lät man detta utanförskap
            i form av förtidspensioner växa fram.
          </note>
          <note>
            Hur kan man annars förklara det när vi nu satsar 3,4 miljarder
            och ni 2006 satsade 90 miljoner kronor på aktiva rehabiliteringsinsatser?
          </note>
          <note>
            Vi vet alla att Kurt Kvarnström inte har läst budgeten. Okej
            må så vara! Men om han hade gjort det hade han noterat att den
            här regeringen, som han anklagar för att göra för lite, gör mer
            än tio gånger så mycket som den tidigare, socialdemokratiska regeringen
            gjorde. Är det en intellektuell kollaps, eller är det så att man
            i själva verket inte vill?
          </note>
          <note>
            Jag läser budgetarna, Kurt Kvarnström, och det borde du också
            göra. Läs gärna den socialdemokratiska skuggbudgeten, för den
            är intressant! Nu tar man upp utanförskapet! Man tar upp frågan
            om de ungas situation, och det är bra. Man tar upp situationen
            med människor som har utländsk bakgrund, och det är bra. Man tar
            upp situationen för människor med låg utbildning, och det är bra.
            Man anser att det ska tillsättas en kompetenskommission.
          </note>
          <note>
            Men det intressanta är att när utanförskapet ska attackeras nämner
            ni inte med ett ord de två tredjedelar av utanförskapet som ni
            lämnade efter er.
          </note>
          <note>
            Herr talman! Det händer inte ofta, men jag har varit hos ABF.
            När jag var hos ABF fick jag se en gammal politisk affisch från
            Arbetarepartiet, och där stod det Arbete åt alla. Den visades
            inte i sin originalutgåva utan på en powerpoint -presentation,
            och den moderna tekniken hade anpassat färgsättningen till dagens
            politiska klimat. Arbetarepartiet stod i blått, och Arbete åt
            alla stod i orange.
          </note>
          <note>
            Så är det i dag. Vi som attackerar hela utanförskapet finns inom
            Moderaterna, inom Centerpartiet, inom Folkpartiet liberalerna
            och inom Kristdemokraterna. Det är därför det är bara fyra partier
            som över huvud taget pratar om vad vi gör med dessa personer och
            hur vi underlättar vägen tillbaka. Vi har idéer. Ni har över huvud
            taget ingenting. Jag undrar egentligen hur det känns.
          </note>
          <note>
            En ny utredning diskuteras, och vi har noterat att Socialdemokraterna
            är för en sådan fast man aldrig tillsatte den trots riksdagsbeslut
            förra året. Jag är inte emot det. Jag vill se en socialförsäkringsutredning.
          </note>
          <note>
            Samtidigt som jag beklagar att Gunvor G Ericson inte lägger fram
            något förslag i dag tycker jag att man ska ha det angreppssätt
            som Gunvor hade. Man ska våga ifrågasätta. Man ska våga tänka
            stort. Man ska våga förändra ordentligt. Det är därför man har
            en gedigen utredning.
          </note>
          <note>
            Det för tankarna tillbaka till Pensionsutredningen, som var just
            en sådan stor utredning där man vågade ifrågasätta, där man vågade
            tänka nytt och där man till slut kom fram till någonting som var
            väldigt bra.
          </note>
          <note>
            Herr talman! Man började tala om Pensionsutredningen i början
            av 80-talet. Man fattade beslut 1999, och vi fick det här 2003.
            Det är inte acceptabelt att det ska gå så lång tid, eller ens
            halva den tiden eller ens en fjärdedel av tiden, att man ser det
            här stora utanförskapet och bara sitter passiv. Det är inte acceptabelt.
            Människor förväntar sig att vi vågar och har förmågan att faktiskt
            attackera kanske den största samhällsutmaning som vi har.
          </note>
          <note>
            Jag blir stum av förvåning när jag tänker tillbaka. År 2003,
            när vi verkligen hade en möjlighet att göra någonting för de människor
            som befinner sig allra längst från arbetsmarknaden, valde Socialdemokraterna
            att driva igenom en obligatorisk prövning om förtidspension efter
            tolv månader. Det tog tolv månader. Sedan tog omtanken slut. Då
            tog solidariteten slut. Det är, tack och lov, någonting som vi
            avslutar i dag.
          </note>
          <note>
            I dag avslutar vi den här utsorteringen, där vi puttar bort människor
            i ett utanförskap. I dag öppnar vi dörren, vägen tillbaka, och
            det är jag oerhört stolt över att få vara med om.
          </note>
          <note>
            I detta anförande instämde Gunnar Axén, Mikael Cederbratt, Lars-Arne
            Staxäng och Göran Thingwall (alla m), Fredrick Federley (c), Tina
            Acketoft, Tobias Krantz och Ulf Nilsson (alla fp) samt Lars Gustafsson
            och Eva Johnsson (båda kd).
          </note>
          <note>
            Anf. 133 SIW WITTGREN-AHL (s) replik:
          </note>
          <note>
            Herr talman! Jag tyckte att det var ett intressant tal som Mats
            G Nilsson höll. Då vill jag bara fråga: På vilket sätt får man
            rehabilitering enligt detta förslag, mer än att det är tidsgränser
            som ska ifrågasättas?
          </note>
          <note>
            Vad svarar Mats G Nilsson de 10 000 människor som man tror ska
            få leva på socialbidrag? Vad tänker han säga till de kvinnor och
            män som hamnar utanför systemet?
          </note>
          <note>
            Sedan kräver Mats G Nilsson av oss att vi ska tala om vad vi
            vill. Ja, vi vill jobba förebyggande med arbetsmiljöfrågor. Vi
            vill se till att människor inte slås ut från arbetsmarknaden.
            Det vill vi. Nu kritiserar vi detta förslag. Det är det förslag
            som ni lägger fram och som vi inte tycker är ett bra förslag.
          </note>
          <note>
            Vi är inte emot att människor finns på arbetsmarknaden. Vad jag
            förstår ska det väl någon gång i oktober komma ett förslag om
            en tredje arbetsmarknad för människor som inte kan få ett jobb
            på den reguljära arbetsmarknaden. Det är vad jag förstår. Men
            jag förstår inte varför man hastar igenom ett sådant här förslag
            och skapar otrygghet för människor inför sommaruppehållet.
          </note>
          <note>
            Enligt det förslag som ligger har inte någon av er sagt att det
            inte är en tidsgräns efter sex månader. Vad händer Svea och Kalle
            om sex månader? Vilken ersättning ska de leva på?
          </note>
          <note>
            Det kan man tycka är trivialt om man har massvis med pengar.
            Men den som någon gång har varit fattig vet att man ständigt oroar
            sig för pengar. Ni på er sida har kanske inte varit det. Men jag
            företräder människor som har varit fattiga, och jag vet hur det
            känns att vara fattig och att inte kunna planera för framtiden.
            Det kanske inte oroar er, men det oroar mig, och det oroar mina
            partikamrater.
          </note>
          <note type="speaker">
            Anf. 134 MATS G NILSSON (m) replik:
          </note>
          <note>
            Herr talman! Oroar det verkligen dig, Siw Wittgren-Ahl? Då blir
            ju er politik oerhört cynisk. Det oroar alltså dig. Du vet om
            människors utanförskap. Du vet om hur människor puttas ut från
            gemenskapen, från arbetsmarknaden. Och ni gör ingenting. Det är
            oerhört märkligt. Förklara gärna detta!
          </note>
          <note>
            Sedan kommer ifrågasättandet om rehabiliteringsinsatserna. Jag
            vill satsa tio gånger mer pengar än vad du vill. Hur har du mage
            att säga: Ja, men ni har inga pengar. Ni har inga möjligheter.
            Ni har inga resurser.
          </note>
          <note>
            Fungerar det så fantastiskt bra nu, tycker du? Det är ju inte
            så att det här förslaget kommer från himlen. Det förslag som vi
            har framför oss har man jobbat på i ett års tid. Det kallar du
            att man hastar igenom. Hur ska det då bli med en mycket vidare
            socialförsäkringsutredning? Är det en 20-årsutredning du ser framför
            dig, och är det 20 år med armarna i kors? Det är på något sätt
            konsekvensen av vad du själv säger.
          </note>
          <note>
            Sedan besvarar du din fråga själv. Vi tror inte på de där siffrorna
            det får ju sanningen visa att det är 10 000 som får försörjningsstöd.
            Vi hänvisar bland annat till den här jobb- och utvecklingsgarantin.
            Den får vi ta upp när den kommer till riksdagens bord.
          </note>
          <note>
            Men jag tycker att du har en oerhört märklig inställning. När
            det här är klubbat kommer du att säga så här: Jag vill ta bort
            mer än 90 procent av de insatser som nu förs till för rehabilitering.
          </note>
          <note>
            Sedan påstår du att det blir bättre. Det får du jättegärna förklara
            för mig.
          </note>
          <note>
            Anf. 135 SIW WITTGREN-AHL (s) replik:
          </note>
          <note>
            Herr talman! Först ska jag bara säga att ni avstyrker vårt förslag
            om att tillsätta en socialförsäkringsutredning. Om Mats G Nilsson
            tycker att det är ett bra förslag kan han ändra sig och rösta
            för det, men utskottets majoritet har avstyrkt det.
          </note>
          <note>
            Sedan är det inte enbart jag som tycker att ni hastar igenom
            det. Anders Knape som är er ordförande i SKL, Sveriges Kommuner
            och Landsting, tycker också att ni hastar igenom en massa förslag
            och att de är dåligt underbyggda. Det är inte bara jag som har
            sagt det. Det är en opinion i Sverige som tycker att man hastar
            igenom det här. Och om de tycker det, hur är det då med de människor
            som är beroende av sin försäkring?
          </note>
          <note>
            Den här jobb- och utvecklingsgarantin ska ju komma i oktober.
            Den finns redan. De som är i jobb- och utvecklingsgarantin är
            de som har blivit av med sin ersättning och som står längst ifrån.
            De har placerats i jobb- och utvecklingsgarantin. När den är slut
            ramlar de också ut. Då finns det inga ersättningar alls.
          </note>
          <note>
            Jag hoppas att denna regering har talat om för kommunerna vilka
            ekonomiska belastningar det kan komma att bli på kommunerna. Då
            vet jag inte vad som ska gälla, Mats G Nilsson.
          </note>
          <note>
            Nu diskuterar vi socialförsäkring, och vi socialdemokrater vill
            ha en socialförsäkring där man är försäkrad så att man inte ramlar
            ut och inte vet vad som ska komma i stället. Det är det vi diskuterar.
            Ni verkar ju inte veta det heller, om man ska vara riktigt ärlig.
            Det är det som gör att man blir ännu mer mörkrädd.
          </note>
          <note>
            I betänkandet står det att man efter sex månader ska prövas på
            arbetsmarknaden. Har man då sjukförsäkring? Eller vad har man
            om man har ett arbete? Vad är det? Och man måste söka jobb i hela
            Sverige. Vad säger ni till alla mammor och pappor som kan tänkas
            bli långtidssjukskrivna som måste söka jobb någon annanstans?
            Vad säger ni till dem? Nu inför sommaruppehållet kunde det vara
            bra att skicka med ett svar till dem som kan råka hamna i den
            situationen.
          </note>
          <note type="speaker">
            Anf. 136 MATS G NILSSON (m) replik:
          </note>
          <note>
            Herr talman! Jag tycker att det är ett fantastiskt tankesätt
            som Siw Wittgren-Ahl har: Vi socialdemokrater vill inte att människor
            ramlar ur.
          </note>
          <note>
            Ni slog världsrekord i förtidspensionering 150 000 människor
            netto under ert senaste regeringsinnehav. Färre än 1 procent av
            dessa återkom, och ni gjorde en lagändring för att friskriva er,
            för att ni inte skulle behöva göra någonting. Ni har mage att
            säga att ni inte vill att människor ska ramla ur. Det vill ni
            ju visst.
          </note>
          <note>
            Det är inte nog med att det var exakt det som skedde. Eller du
            kanske tycker att förtidspension är en jättebra tillvaro för alla
            människor. Du kanske tycker att det är helt okej i vårt samhälle
            att över en halv miljon människor ska vara förtidspensionärer.
            Då skiljer vi oss åt där. Vi tycker inte det. Vi tycker inte att
            det är okej.
          </note>
          <note>
            Vad vi talar om när vi möter väljare, när vi möter personer,
            är de här insatserna som vi har talat om. Det är våra satsningar
            på företagshälsovården. Jag träffar fackföreningar också, och
            jag måste säga att jag aldrig har träffat någon som säger: Ja,
            men vad dumt att ni ska satsa på företagshälsovården. Vad dumt
            att ni ska befinna er närmare arbetsplatserna, där åtgärderna
            kan komma snabbare, där man ser tecknen fortare.
          </note>
          <note>
            Jag har aldrig hört någon kritisera det. Det är vad vi säger,
            och där tycker jag att vi får väldigt gott gensvar.
          </note>
          <note>
            Siw Wittgren-Ahl har inte någon mer replik. Men jag noterade
            att när jag tog upp detta och när Cristina Husmark Pehrsson tog
            upp detta så fick den socialdemokratiska genusanalysen inte någon
            form av omnämnande av någon socialdemokrat. Det är på något sätt
            lite talande. Är det så att ni såg det och visste om det och helt
            enkelt struntade i det, eller är detta bara en konsekvens som
            ni inte kunde förutse?
          </note>
          <note type="speaker">
            Anf. 137 GUNVOR G ERICSON (mp) replik:
          </note>
          <note>
            Herr talman! Jag blir så förvånad när man talar om utanförskapet.
            Vilka är det egentligen som är i utanförskap? Enligt ert sätt
            att räkna handlar det om helårsekvivalenser. Även den person som
            är borta tre dagar räknas in i detta, alltså en person som har
            ett fast arbete som man går till nästan varje dag under året utom
            när man är sjuk. Jag tycker inte att det handlar om ett utanförskap.
          </note>
          <note>
            Sedan sade Mats G Nilsson också att detta faktiskt hade processats
            under ett år. Ett år i en demokratisk process brukar bestå av
            att man har remissrundor, att man tar hänsyn till det som remissinstanserna
            skriver och att man skriver en proposition som man överlämnar
            till riksdagen. Det är inte alltid självklart att demokratiska
            processer blir bättre för att de går fort.
          </note>
          <note>
            Mats G Nilsson efterlyser idéer och förslag. Miljöpartiet hade
            gärna velat diskutera det i en parlamentarisk utredning och inte
            lägga motförslag i utskottet till regeringens proposition. Det
            är bra att Mats G Nilsson säger att han vill ha en parlamentarisk
            utredning. Men frågan är vad den ska göra. Vad vill Mats G Nilsson
            att denna parlamentariska utredning ska ta ställning till? Ska
            det handla bara om socialförsäkringssystemet ska ligga innanför
            eller utanför statsbudgeten?
          </note>
          <note type="speaker">
            Anf. 138 MATS G NILSSON (m) replik:
          </note>
          <note>
            Herr talman! Gunvor G Ericson var förvånad och talade om bristerna
            när det gäller att mäta utanförskapet i helårsekvivalenser. Låt
            mig då vara väldigt tydlig. Jag håller med om bristerna när det
            gäller att räkna i helårsekvivalenser. Jag har hört finansministern
            göra detsamma. Det märkliga är dock att det var precis samma beräkningsgrunder
            som den tidigare regeringen hade och som har funnits i statsbudgeten
            tidigare. Och ska man göra jämförelser får man väl hålla sig till
            en definition? Man kan säkert omformulera detta. Men personer
            som kan detta bättre än vad jag kan säger att alla olika definitioner
            är behäftade med svagheter. Att ge sig in i en terminologifråga
            och säga att man använder fel definition är väl på något sätt
            inte det viktigaste när vi ska bekämpa utanförskapet? Utanförskapet
            är ju de människor som är förtidspensionerade, och det är de människor
            som är sjuka och inte kommer tillbaka till arbetsmarknaden. Det
            kan också vara människor som studerar men som egentligen skulle
            vilja göra någonting annat. Det kan så klart även vara så kallade
            vanligt arbetslösa.
          </note>
          <note>
            Vi kan vända och vrida på detta. Men vi måste ta vara på människors
            vilja att komma tillbaka, oavsett om de har sjuk- och aktivitetsersättning
            eller om de är arbetslösa. Vill människor tillbaka är det väl
            politikens uppgift att hjälpa dem tillbaka och inte ifrågasätta
            vilken terminologi som vi använder.
          </note>
          <note>
            Avslutningsvis ska jag säga något om idéer och förslag. Jag försökte
            ödmjukt säga att jag tycker att det som du, Gunvor G Ericson,
            tog upp i ditt anförande är sådana frågeställningar som man måste
            resa. Jag ser framför mig, precis som du var inne på, olika typer
            av sammanslagningar och samverkan. Man kanske kan bygga vidare
            på nystartskontoren, och vi har Finsamsamverkan. Det är den typen
            av frågeställningar. Mer konkret än så vill jag inte vara i dag.
          </note>
          <note type="speaker">
            Anf. 139 GUNVOR G ERICSON (mp) replik:
          </note>
          <note>
            Herr talman! Det är bra att man vill ha den här parlamentariska
            utredningen. Men jag tyckte att jag hörde både i Mats G Nilssons
            och i Cristina Husmark Pehrssons anförande att man ska göra en
            bred utredning eftersom det finns så många olika parametrar som
            man måste ta hänsyn till. Det är ett komplext system. Det är därför
            som jag blir så orolig när man nu lägger fram detta förslag som
            bara är en liten pusselbit i det stora hela, som det låter på
            Mats G Nilsson, i den här processen.
          </note>
          <note>
            Men det finns en stor risk att detta förslag leder till ett ännu
            värre utanförskap för människor som inte ens får ersättning eller
            stöd från samhället. Det är jag orolig för.
          </note>
          <note>
            Jag hade hoppats att vi skulle kunna nå en sådan bred samsyn
            i politiken att vi åtminstone hade kunnat sätta oss ned och diskutera
            detta. Sedan kan det finnas olika ideologiska skäl som gör att
            man kommer fram till olika lösningar till att man vill göra på
            det ena eller andra sättet. Men då hade vi åtminstone kunna lyfta
            på de stenarna i den utredningen. Jag beklagar verkligen att den
            inte har kommit till.
          </note>
          <note>
            För mig är inte frågan om statsbudgeten eller inte det viktigaste.
            För mig är det viktigaste att människor ska kunna få hjälp. De
            som står längst från arbetsmarknaden behöver den här hjälpen bäst.
            Och jag ser inte att detta förslag löser dessa problem, snarare
            tvärtom. Det här förslaget gör att fler människor kommer att få
            gå med mössan i handen till kommunens socialkontor och be om stöd
            eftersom de inte längre har rätt till vare sig a-kassa eller sjukförsäkring
            med er politik.
          </note>
          <note type="speaker">
            Anf. 140 MATS G NILSSON (m) replik:
          </note>
          <note>
            Herr talman! Jag håller med dig, Gunvor G Ericson, om att det
            viktigaste är människorna som är längst ifrån arbetsmarknaden.
            Då måste man på något sätt ifrågasätta den grund där vi befinner
            oss. Vi har haft en regering som du var med och stödde och som
            har slagit världsrekord i förtidspensionering. Då måste man väl
            våga dra någon form av slutsats. Fungerar detta, eller fungerar
            det inte? Vår slutsats är väldigt tydlig det var den i valrörelsen,
            och det är den i dag och det är att det inte fungerar. Det finns
            hur mycket statistik som helst vi har redovisat en del här i dag
            som visar att så inte är fallet.
          </note>
          <note>
            Jag vill samtidigt tacka dig. Du säger att detta är en liten
            pusselbit. Ja, och i och med att detta är en liten pusselbit slår
            detta inte undan förutsättningarna för en socialförsäkringsutredning.
            Det är klart att det inte gör. En socialförsäkringsutredning,
            oavsett hur den tillkommer, när den tillkommer och vilka som sitter
            i den, måste alltid utgå från en reell verklighet. Det skadar
            knappast att den verkligheten är bättre än den har varit under
            de senaste åren. Nu minskar förtidspensioneringarna alldeles för
            lite men nu börjar vi se dessa tecken. Nu kommer insatserna, nu
            kommer rehabiliteringen, och nu kommer satsningen på företagshälsovården.
            Detta är inte saker som försämrar möjligheterna till en framtida
            utredning.
          </note>
          <note>
            Sedan skiljer vi oss också åt. Där tycker jag att det är väldigt
            märkligt. Jag tror att det ligger lite partipolitik bakom det.
            Vi ser denna problematik, och jag tror inte att du egentligen
            är så mycket nöjdare än vad vi är med det utanförskap som finns
            oavsett vilken terminologi vi använder. Att då sitta still just
            nu och inte göra någonting och anamma det som Socialdemokraterna
            har gjort och sitta med armarna i kors är ingen väg framåt. Även
            Miljöpartiet borde ha lite högre ambitioner än så.
          </note>
          <note type="speaker">
            Anf. 141 FREDRICK FEDERLEY (c):
          </note>
          <note>
            Herr talman! Det har varit en ganska lång debatt, och den är
            inte färdig än. Jag måste säga att jag är imponerad över den kraft
            som finns hos många av de borgerliga ledamöter och ministrar som
            har varit uppe och talat. De har med klar och tydlig stämma klargjort
            vad det är som vi faktiskt diskuterar. För inte är det så att
            oppositionen vill diskutera det faktiska förslaget, utan man vill
            hellre slå röda dunster i ögonen på väljarna.
          </note>
          <note>
            Oppositionen talar om att man skapar en oro ute i samhället,
            den talar om att man gör detta sämre, och den talar om att man
            gör olika typer av försämringar. Men när vi ser på vad vi faktiskt
            har gjort hela paketet av åtgärder undrar jag hur oppositionen
            kan tycka att det är en försämring som skapar större oro, när
            vi satsar 3,4 miljarder en historisk satsning på rehabilitering.
            Hur kan en nyöppnad dörr och väg tillbaka till arbetsmarknaden
            vara en försämring som skapar oro?
          </note>
          <note>
            Siw Wittgren-Ahl är väldigt orolig för vad som ska hända efter
            sex månader. Men vi kan se hur det faktiskt är i dag med det system
            som ni i det nya konservativa partiet i Sverige verkar vilja försvara.
            När det gäller steg 5, som inträder redan vid tredje veckan, står
            det:
          </note>
          <note>
            Om den försäkrade, trots sin sjukdom, kan klara ett på arbetsmarknaden
            normalt förekommande arbete har hon eller han inte rätt till ersättning
            från sjukförsäkringen.
          </note>
          <note>
            Det är det system som du, Siw Wittgren-Ahl, står och försvarar
            i dag. Det gäller från tredje veckan. Att vi då ger en skyddad
            tid fram till månad sex kan knappast vara något som skapar en
            större oro.
          </note>
          <note>
            Däremot är det väl klart och tydligt att det finns ett intresse
            hos oppositionen att skapa denna oro och att försöka skapa ett
            tryck från medborgarna därför att man hoppas att man ska kunna
            återvinna makten i nästa val. Men jag tror att ni kommer att förlora
            nästa val, och jag är övertygad om att vi åter kommer att vinna
            valet, mycket tack vare de åtgärder som vi har vidtagit då vi
            har varit aktiva när det gäller att bryta utanförskapet. Och detta
            är en viktig del i det förslaget.
          </note>
          <note>
            Det är kanske här hela problematiken egentligen kommer in. Det
            är därför era argument har varit ganska svaga och inte riktigt
            hållit genom den här debatten, vilket tittarna har sett och de
            som följer protokollet sedan kommer att se.
          </note>
          <note>
            Era argument håller inte. För er är det viktigare att försöka
            få det här att framstå som misslyckat. Jag är övertygad om att
            reformeringen kommer att lyckas. Vi kommer att fortsätta att bryta
            utanförskapet. När väljarna vid nästa val ser att vi har lyckats
            med de här åtgärderna att fler människor har kunnat undvika att
            hamna i förtidspensionering och att fler människor har kommit
            tillbaka till arbetsmarknaden kommer ert misslyckande att framstå
            så mycket tydligare; så blir det när vi med vår politik har lyckats
            bryta utanförskapet.
          </note>
          <note>
            Det är också tydligt att man inte riktigt vill diskutera det
            som har varit eller det vill man gärna göra men inte diskutera
            de åren då man själv hade makten. På Kurt Kvarnström verkar det
            som att historiens döda år i Sverige är åren 19942006 när ni regerade.
            Då tog man inga beslut som hade någon som helst påverkan på samhället
            över huvud taget. Det verkar behövas en borgerlig regering för
            att skapa framtidstro och framtidshopp över huvud taget i Sverige.
          </note>
          <note>
            Jag vill avsluta med att fråga om något som jag tycker att ni
            precis hela dagen har undvikit och som åhörarna här förtjänar
            att få höra och som de som läser protokollet och följer sändningarna
            från debatten förtjänar att få ta del av. Varför tänker ni rösta
            emot det som vi vill, nämligen att förstärka ersättningen till
            den som ni i dag vill skicka i förtidspension med 11 procentenheter?
            Varför motsätter ni er att den som efter tolv år i ert system
            ska sjukpensioneras och som vi vill ge en förlängd sjukpenning
            ska få 11 procentenheter högre ersättning?
          </note>
          <note>
            Hur skapar det en större trygghet för den som faktiskt befinner
            sig i detta utanförskap? Hur skapar det en tro på att man någonsin
            ska komma tillbaka?
          </note>
          <note>
            Jag tror att det är dags att på allvar börja diskutera förslagen
            och ser fram emot kommande replikskiften.
          </note>
          <note>
            I detta anförande instämde Solveig Zander (c), Gunnar Axén, Mikael
            Cederbratt, Mats G Nilsson, Lars-Arne Staxäng och Göran Thingwall
            (alla m), Tina Acketoft, Tobias Krantz och Ulf Nilsson (alla fp)
            samt Lars Gustafsson och Eva Johnsson (båda kd).
          </note>
          <note>
            Anf. 142 SIW WITTGREN-AHL (s) replik:
          </note>
          <note>
            Herr talman! Ja, Fredrick Federley, vad hände och hur var det
            egentligen när vi övertog regeringsmakten från er? Jo, det fanns
            en väldigt hög arbetslöshet. Det är inte jag som säger att orsaken
            till att de människor som hamnade i förtidspensionering var att
            de hade blivit utslagna från arbetsmarknaden på grund av arbetslöshet.
            Det är forskare på Karolinska som har konstaterat det. Man har
            konstaterat att det finns en stor grupp människor som, precis
            som ni säger, när de kommit bort från arbetsmarknaden och blivit
            arbetslösa inte kommer tillbaka. Men den gruppen skapade ni, om
            vi nu ska prata historia. Det ville ju du.
          </note>
          <note>
            Varför, säger du, tycker ni att vår ersättning är sämre än er?
            Jo, ni har ett slut på er efter 550 dagar. Det går ju inte att
            få mer då om man inte är cancersjuk eller kanske över huvud taget
            inte återvänder till livet. Det menar vi skapar oro.
          </note>
          <note>
            Vi tycker att våra försäkringar, precis som alla försäkringar
            som vi betalar in till, ska finnas där när vi behöver stöd av
            samhället som vägar tillbaka. På det sättet måste man arbeta.
            Där finns det ingen skillnad, utan det handlar om ert sätt att
            göra detta.
          </note>
          <note>
            Ni skapar parenteser när det gäller sjukförsäkringen. Det kan
            man inte ställa upp på. Du talar själv om sex månader när det
            gäller arbetsmarknaden. Men för många av de här människorna finns
            det ingen väg tillbaka om de inte blir riktigt rehabiliterade.
            Ni säger att det är pengarna som gör att man blir rehabiliterad.
            I det förslag vi nu diskuterar finns det inte någonting mer än
            parenteser tre månader, sex månader och tolv månader; det är ju
            det ni pratar om. Det är det som skapar en oro. Och det är det
            som Lisas mamma kanske är orolig för när hon ska gå ut i sommartider.
            Vad händer i oktober? Det oroar oss.
          </note>
          <note type="speaker">
            Anf. 143 FREDRICK FEDERLEY (c) replik:
          </note>
          <note>
            Herr talman! Jag är väldigt glad över att Siw Wittgren-Ahl är
            så tydlig när hon säger att man inte kommer tillbaka om man inte
            får rehabilitering. Men det var också en medveten strategi från
            er sida att man inte skulle komma tillbaka. I stället skulle man
            ut i pensionssystemet för att inte vara en del i sjukskrivningstalen.
          </note>
          <note>
            Det som händer i ert system när tiden löper ut är att man faller
            ned till 64 procents ersättning. Med vårt förslag som nu ligger
            på bordet blir det 75 procents ersättning. Det skiljer med 11
            procentenheter. Det vill Siw Wittgren-Ahl inte kännas vid.
          </note>
          <note>
            Därför satsar vi 3,4 miljarder. Det ni inte lyckades göra under
            tolv års tid lyckas vi prestera. Utifrån den utredning som klart
            och tydligt visar på vilket misslyckande den här politiken varit
            under en så lång tid kan inte vi från borgerligt håll stå där
            tysta och stillatigande se hur människor förpassas till ett utanförskap.
            Vår tydliga ambition är i stället att bryta detta från början
            till slut.
          </note>
          <note>
            Därför gör vi inte bara det som står i detta förslag. Vi satsar
            också otroliga summor pengar på rehabilitering. Vi har även skrivit
            avtal mellan staten och Sveriges Kommuner och Landsting. Det är
            en viktig del i detta. Att en del inte exakt nämns i detta förslag
            betyder inte att det inte finns med på bordet eller är en aktiv
            del av vår politik för att bryta utanförskapet.
          </note>
          <note>
            Vi är flera som välkomnat att det framöver ska bli en utredning
            av socialförsäkringarna. Den hoppas också jag få se. Men skulle
            vi ha väntat in den skulle det vara åtminstone fem sex år bort
            i tiden, och under den tiden hade vi fått fortsätta att förvalta
            ert system som leder till utanförskap.
          </note>
          <note>
            Den här regeringen har fått ett tydligt mandat att faktiskt genomföra
            förändringar för att bryta utanförskapet. Det var det ni förlorade
            valet på. Det var det vi vann valet på, och det är det vi kommer
            att leverera till väljarna.
          </note>
          <note>
            Anf. 144 SIW WITTGREN-AHL (s) replik:
          </note>
          <note>
            Herr talman! Vad jag tycker är roligt i den här diskussionen
            ja, roligt och roligt; det kan man väl inte säga är de steg som
            ni pratar om och som ni ska göra om, från etttre steg till ettsju
            steg. Hela tiden har ni, speciellt Cristina Husmark Pehrsson,
            sagt att det var det som ledde till utanförskap och till att man
            automatiskt blev pensionerad efter ett år.
          </note>
          <note>
            Nu har vi hört från vissa av er att det var tolv år och att det
            var si och så. Men de stegen ska ni ju göra till tre. Hur kan
            det bli mycket bättre bara för att man kortar ned antalet steg?
            Ja, det kommer att kosta samhället mindre. Det är där vi skiljer
            oss åt.
          </note>
          <note>
            Vi vill inte att folk ekonomiskt ska fara illa. När det är oklara
            diagnoser blir man inte frisk efter tre månader. Har någon av
            er varit sjuk någon gång? Orkar man ringa till arbetsgivaren om
            man är svårt sjuk de fyra första månaderna om man har dubbelsidig
            lunginflammation exempelvis?
          </note>
          <note>
            I ert förslag står det att man ska ifrågasättas om man kan gå
            tillbaka och så. Man ska själv ta det ansvaret. Arbetsgivaren
            har inget ansvar, utan det är den enskilde som har ansvaret. Det
            är klart att det är ett oroväckande förslag. Vi har en helt annan
            människosyn än ni. Vi tror inte att det är pengarna som är avgörande
            för om individen är sjuk eller frisk. När man är sjuk beror det
            på andra omständigheter. Det kan vara saker och ting på jobbet
            som gör att man inte mår bra. Det kan också vara fråga om andra
            saker.
          </note>
          <note>
            Vi tror att människor då behöver stöd , inte att de ska utsättas
            för indragen försäkring. Vi vill ha en försäkring värd namnet
            försäkring som kompenserar inkomstbortfallsprincipen. Vi är väldigt
            ledsna över att Folkpartiet har brutit det.
          </note>
          <note type="speaker">
            Anf. 145 FREDRICK FEDERLEY (c) replik:
          </note>
          <note>
            Herr talman! Jag representerar Centerpartiet.
          </note>
          <note>
            Jag tror inte att den här sista repliken behöver bli så himla
            lång. Var och en som är en förnuftig medborgare och som är läskunnig
            kan titta på hur det i dag ser ut när det gäller de här stegen.
            Efter tre veckor kan man komma till steg fem där man prövas och
            helt kan falla ut ur sjukförsäkringen. Det är det systemet som
            Siw Wittgren-Ahl i dag står här och försvarar det har hon gjort
            genom hela den här debatten. Men efter tredje veckan kan man helt
            falla ut ur systemet.
          </note>
          <note>
            Vi säger att vi förlänger perioden till sex månader innan prövning
            sker. Det är inget som så att säga garanterar, säger eller tvingar
            att du ska falla ut därefter heller.
          </note>
          <note>
            Jag tror att vi ska avrunda debatten här under kvällen med att
            faktiskt diskutera de konkreta förslag där vi gör en förstärkning
            av arbetsrätten, där vi satsar pengar på rehabilitering, där vi
            för första gången på väldigt länge får en fungerande vårdkedja
            och där vi har tre tydliga hållpunkter.
          </note>
          <note>
            Det är inte antalet steg som avgör hur långt det är till utanförskapet,
            utan det avgörande är om de här stegen faktiskt fungerar och blir
            en kontrollstation för att se att man verkligen har fått tillgång
            till den rehabiliteringsgaranti som Allians för Sverige gick till
            val på.
          </note>
          <note>
            Jag kan försäkra, Siw Wittgren-Ahl, att om vi ses här också nästa
            mandatperiod ska vi från alliansregeringens sida fortsätta vårt
            arbete med att bryta utanförskapet. Vi ska fortsätta att städa
            efter de tolv år av socialdemokratiskt socialförsäkringshaveri
            som vi har haft. Det kan väljarna känna sig trygga med, och det
            kan också vi i denna kammare göra. Därför kommer majoriteten efter
            nästa val att vara mycket större än den varit denna mandatperiod.
          </note>
          <note type="speaker">
            Anf. 146 TOBIAS KRANTZ (fp):
          </note>
          <note>
            Herr talman! Jag ringde Försäkringskassan. De sade att det inte
            var deras jobb. Jag ringde kommunen, jag ringde Arbetsförmedlingen
            och fick samma svar. Det säger Lena Stålklinga, 25 år, till Göteborgs-Posten
            i september 2007. Lena fick förtidspension när hon var 19 år.
            Sedan dess har hon förgäves försökt få rehabilitering.
          </note>
          <note>
            Jag ville inte, jag blev väldigt ledsen. Det säger Gunnel Kock,
            49 år, till tidningen Expressen i maj 2005. Gunnel fick besked
            via sin mobiltelefon att hon skulle förtidspensioneras mot sin
            vilja.
          </note>
          <note>
            Det svenska utanförskapet beskrivs ofta i abstrakta termer. Visst,
            det finns en hel del siffror på omfattningen av det svenska utanförskapet.
            Över 600 000 människor har förtidspension eller har varit sjukskrivna
            över ett år. Kostnaden för sjukpenning och förtidspension ligger
            på över 100 miljarder kronor. Under de senaste 30 åren har andelen
            förtidspensionärer tredubblats.
          </note>
          <note>
            Ändå, fru talman, är det människoödena som berör och upprör.
            Varken Lena eller Gunnel ville något annat hellre än att arbeta.
            Men stödet uteblev. Det var ingen som verkade bry sig. Lena och
            Gunnel lämnades i sticket.
          </note>
          <note>
            Många sjukfall rullar på utan mål eller mening. Det skrev riksrevisor
            Eva Lindström i samband med att Riksrevisionen granskade sjukförsäkringsprocessen
            för något år sedan.
          </note>
          <note>
            Försäkringskassans anställda gör naturligtvis ett så bra jobb
            som det över huvud taget är möjligt utifrån de regler och bestämmelser
            som gäller. Problemet har varit den politik som inte har satt
            fokus på den enskilde individen och som inte har satt fokus på
            att enskilda människor ska kunna komma tillbaka i arbete. Problemet
            har varit den socialdemokratiska politiken, den socialdemokratiska
            vänta-och-se-mentaliteten. Nu lägger regeringen om den politiska
            kursen.
          </note>
          <note>
            Fru talman! Regeringen genomdriver ett batteri av åtgärder för
            att komma till rätta med det svenska utanförskapet. Det handlar
            om nyfriska som innebär att de företag som anställer människor
            som under lång tid har varit borta från arbetsmarknaden på grund
            av sjukdom, på grund av att de har varit förtidspensionärer utan
            möjlighet att komma in på arbetsmarknaden, får en extra rabatt
            för att anställa sådana som har hamnat långt utanför.
          </note>
          <note>
            Det blir utökade möjligheter för förtidspensionärer att jobba
            utan att bli av med sin ersättning. Vi genomför finansiell samordning,
            en idé som handlar om att vi ska använda sjukpenningpengar inte
            till någonting som gör att människor sitter i passiv sjukskrivning
            utan till att de aktivt får behandling inom den svenska sjukvården,
            en genial idé som Socialdemokraterna naturligtvis under många
            år aktivt bekämpade.
          </note>
          <note>
            Vi genomför en rehabiliteringskedja, något som den stora debatt
            som äger rum här i dag handlar om, i stället för den socialdemokratiska
            utsorteringskedja som har gällt under tolv år. Det innebär att
            vi har regelbundna hållpunkter efter tre månader, efter sex månader,
            efter tolv månader och sedan kontinuerligt för att följa upp och
            se till att de människor som behöver stöd och hjälp ska få stöd
            och hjälp i stället för att lämnas i sticket.
          </note>
          <note>
            Vi inför en rehabiliteringsgaranti på 3,4 miljarder kronor under
            de kommande åren. Det är den största satsningen på rehabilitering
            i modern tid i Sverige. Det ska jämföras med den förra socialdemokratiska
            regeringens som orkade avsätta 300 miljoner kronor under några
            år, 90 miljoner kronor om året. Det är alltså en satsning som
            överstiger den satsning som Socialdemokraterna genomförde tio
            gånger.
          </note>
          <note>
            Alldeles nyligen har avtal slutits mellan regeringen och Sveriges
            Kommuner och Landsting om att bara i år satsa 175 miljoner kronor
            på rehabiliteringsgarantin och dessutom ytterligare 20 miljoner
            för forskning för att skapa evidens kring vad som är effektiv
            behandling. Vi satsar på företagshälsovården. 300 miljoner ska
            satsas redan under innevarande år.
          </note>
          <note>
            Fru talman! Debatten i dag har föregåtts av en stor debatt också
            ute i det svenska samhället. Socialdemokrater, vänsterpartister
            och miljöpartister har laddat och visat ett starkt engagemang
            i sjukförsäkringsfrågan. Jag välkomnar all den debatt och allt
            det engagemang som har funnits. Men var fanns allt detta engagemang
            när Gunnel Kock tvingades i förtidspension? Varför anordnades
            då inga stora demonstrationer utanför Riksdagshuset på Mynttorget?
            Var fanns engagemanget när Lena Stålklinga vägrades rehabilitering
            och bollades runt mellan olika myndigheter? Varför skickades det
            då inga brev från Landsorganisationen till riksdagsledamöters
            grannar? Var fanns engagemanget när andelen kvinnor bland förtidspensionärerna
            ökade med nästan 10 procentenheter under loppet av en tioårsperiod
            då över 300 000 kvinnor skickades ut i utanförskap? Varför anordnades
            då inga stora demonstrationer ute på Mynttorget? Varför skickades
            då inga brev till riksdagsledamöters grannar? Var fanns engagemanget
            när andelen förtidspensionärer tredubblades under en 30-årsperiod?
            Varför anordnades då inga demonstrationer ute på Mynttorget? Varför
            skickades då inga brev hem till riksdagsledamöters grannar?
          </note>
          <note>
            Svaret på frågorna är väl att Socialdemokraterna, Vänsterpartiet
            och Miljöpartiet hade fullt upp med att sitta och rulla tummarna
            i Rosenbad. Likadant är det i dag. Socialdemokrater, vänsterpartister
            och miljöpartister står tomhänta. Det är en av de saker som är
            tydliga efter den här debatten.
          </note>
          <note>
            Regeringen lägger fram ett antal konkreta förslag på att bryta
            utanförskapet och se till att människor kommer tillbaka i arbete.
            Oppositionen socialdemokrater, vänsterpartister och miljöpartister
            står tomhänta. Det blir närmast parodiskt när man lyssnar på Kurt
            Kvarnström som verkar vilja att regeringen tillsätter en utredning
            för att Socialdemokraterna ska kunna komma på vilken politik de
            ska ha. Är det ett ansvarsfullt sätt att agera för ett parti som
            vill vara trovärdigt? Det är väl bara att sätta i gång och debattera,
            lägga fram förslag på riksdagens bord, skriva debattartiklar,
            gå ut till offentligheten och debattera de åtgärder som ni vill
            ha för att se till att fler människor kommer tillbaka i arbete
            och att vi kan bryta den negativa sjukskrivningsspiral som vi
            har haft. Det behöver ni väl inte ha en utredning till! Det är
            väl bara att sätta i gång och debattera.
          </note>
          <note>
            Folkpartiet har drivit på att vi skulle tillsätta en socialförsäkringsutredning.
            Det motarbetade Socialdemokraterna under många år. Det blev en
            enmansutredning i stället. Det kommer att tillsättas en socialförsäkringsutredning.
            Men ta inte det till intäkt för att nu vägra lämna besked om vilken
            politik ni vill föra! Redovisa nu tydligt er politik! Vad vill
            ni göra för att bryta utanförskapet och för att fler människor
            ska komma tillbaka i arbete och slippa vara sjukskrivna?
          </note>
          <note>
            Jag noterade i dagens debatt att först efter 30 minuter var den
            första talaren från oppositionen som sade att det är viktigt att
            sjukskrivningstalen går ned. De första 29 minuterna dessförinnan
            hade ägnats åt att bara kritisera regeringens politik, inte någonting
            om att det är viktigt att sjukskrivningstalen går ned.
          </note>
          <note>
            Fru talman! Regeringens politik ger resultat. Utanförskapet har
            minskat med 165 000 personer sedan regimskiftet 2006. Antalet
            förtidspensionärer sjunker, sjunker för sakta tycker jag, men
            det sjunker. Ohälsotalet är nu nere i 37,7 dagar. Det är ett mått
            på den samlade ohälsan i det svenska samhället. Vi närmar oss
            den punkt som Försäkringskassan själv har satt upp som mål. Man
            vill komma ned på ett ohälsotal på 37 dagar i slutet av 2008.
            Det är regeringens politik som ger resultat.
          </note>
          <note>
            Jag är väldigt stolt som socialliberal över att vi nu har en
            regering som ger människor nya chanser, att vi har en regering
            som ger människor inte återvändsgränder utan nya chanser att komma
            tillbaka, nya chanser att komma in på arbetsmarknaden och förverkliga
            sina livsdrömmar.
          </note>
          <note>
            Fru talman! Alla människor i det svenska samhället kan bidra,
            men alla kan inte leva på bidrag.
          </note>
          <note>
            I detta anförande instämde Tina Acketoft, Gunnar Andrén och Ulf
            Nilsson (alla fp), Gunnar Axén, Mikael Cederbratt, Mats G Nilsson,
            Lars-Arne Staxäng och Göran Thingwall (alla m), Fredrick Federley
            och Solveig Zander (båda c) samt Lars Gustafsson, Eva Johnsson
            och Chatrine Pålsson Ahlgren (alla kd).
          </note>
          <note>
            Anf. 147 SIW WITTGREN-AHL (s) replik:
          </note>
          <note>
            Fru talman! Jag hoppas att Tobias Krantz är stolt när han som
            socialliberal möter sina väljare eftersom man gick till val på
            att bevara sjukförsäkringen och nivån i den. Jag hoppas verkligen
            att han är stolt. Jag hoppas också att han är stolt när han ska
            möta dem som har ramlat ur försäkringen.
          </note>
          <note>
            För oss är det självklart att vi jobbar för att folk ska tillbaka
            till arbetsmarknaden och att folk inte ska slås ut på grund av
            dålig arbetsmiljö och liknande. Men vad vi nu pratar om är den
            rehabiliteringskedja som ni har lagt fram och som vi inte tycker
            är värd namnet. Det ni gör är att införa parenteser. Ni säger
            att i tre månader ska det vara så, i sex månader ska det vara
            så och efter tolv månader ska det vara så. Ni tar till exempel
            bort sjuk- och aktivitetsstödet. Det ska vara borta år 2012.
          </note>
          <note>
            Vad skapar det för oro? Vi har hört många bra beskrivningar av
            vad otryggheten leder till hos människor.
          </note>
          <note>
            Tobias Krantz säger att man lägger fram ett helt paket. Vi har
            inte sett det. Vi vet att det har varit ute på remiss. Men ni
            lägger fram ett förslag i taget. Det är väl för att det ska bli
            svårt att göra en sammanfattning.
          </note>
          <note>
            Man ska få vara tjänstledig ett år, men vad innebär det? Vad
            innebär det för den som ska söka arbete på Arbetsförmedlingen?
            Eftersom man är tjänstledig får man ingen ersättning; är man frisk
            får man ingen sjukersättning. Det är det vi pratar om.
          </note>
          <note>
            Vi är inte emot att folk arbetar eller rehabiliteras, men vi
            är emot att man gör folk fattigare. Vi tror inte att fattigdom
            leder till något gott för människor. Vi tror att det är viktigt
            att folk känner trygghet. Har man betalat in sin försäkring får
            man ut den på det man har betalat in. Vi tror inte att Lars, som
            din folkpartikamrat talade om förut, mår bättre för att man drar
            in hans rätt att uppbära ersättning.
          </note>
          <note type="speaker">
            Anf. 148 TOBIAS KRANTZ (fp) replik:
          </note>
          <note>
            Fru talman! Vi liberaler slår vakt om en trygg och stabil sjukförsäkring.
            Det är därför vi slår vakt om en nivå på 80 procent i sjukförsäkringen.
            Det är också därför som det är så viktigt att vi ser till att
            sjukförsäkringen vilar på en stabil grund. Får vi allt fler människor
            som under långa tider tvingas leva på sjukförsäkring eller i förtidspension,
            trots att de inget hellre vill än att arbeta, kommer den svenska
            sjukförsäkringen i långa loppet att kollapsa.
          </note>
          <note>
            De som drabbas av att vi inte har väl fungerande sjukförsäkringssystem
            är inte de rika och välbärgade utan de som har låga inkomster
            och som är fattiga i det svenska samhället. Det är därför jag
            slår vakt om en trygg och stabil sjukförsäkring.
          </note>
          <note>
            Men det kräver också att man har modiga och ärliga politiker
            som vågar se att den svenska sjukförsäkringen inte har fungerat
            hittills. Det är det arv som Socialdemokraterna har lämnat efter
            sig efter tolv års styre. Ni säger gärna att ni värnar den svenska
            sjukförsäkringen, men ni vågar, orkar eller vill inte vidta de
            åtgärder som krävs för att sjukförsäkringen ska vara ekonomiskt
            och mänskligt hållbar.
          </note>
          <note>
            När det gäller de åtgärder vi förespråkar har Anna Hedborg, den
            utredare som den socialdemokratiska regeringen tillsatte, lagt
            fram de förslag som vi nu genomför, nämligen att det behövs sättas
            en tidsgräns. Innan LO återigen förvandlades till en socialdemokratisk
            kampanjorganisation lade man fram rapporter där man skrev att
            det behövs en tidsgräns för att sätta press på de aktörer som
            finns i sjukskrivningsprocessen att hjälpa den enskilda människan
            som behöver stöd och som tidigare politik har lämnat i sticket.
            Det är så det ser ut.
          </note>
          <note>
            Jag håller med om en sak. Det är viktigt att se till att vi bekämpar
            fattigdom, och utanförskap är fattigdom.
          </note>
          <note>
            Anf. 149 SIW WITTGREN-AHL (s) replik:
          </note>
          <note>
            Fru talman! Stör det inte Tobias Krantz och er andra att de stora
            fackförbunden är emot förslaget? Eller har de läst fel? Har alla
            vi andra läst fel och ni tolkat det rätt?
          </note>
          <note>
            Men om nu de stora fackförbunden och handikappförbunden har tolkat
            det rätt, är ni då beredda att ändra på det inom sex månader om
            fattigdomen växer i Sverige? Är ni beredda att göra det? Här står
            företrädare för den borgerliga alliansen och säger att människor
            inte kommer att gå på socialbidrag efter sex månader. Det kommer
            inte att hända, säger man, trots att era kamrater i de borgerliga
            partierna i Göteborgs kommunstyrelse tror exakt det. Varför tror
            lärarnas fackförbund, precis som alla andra, att konsekvensen
            av förslaget blir att det är de äldre kvinnorna som kommer att
            råka illa ut?
          </note>
          <note>
            När vi övertog makten efter er var det hög arbetslöshet. Finns
            det god tillgång på arbetskraft går de friska före de sjuka. Så
            fungerar det. Man anställer hellre en ung och frisk människa än
            en äldre. Där måste vi bland annat jobba med attityder. Men många
            av dem som i dag är förtidspensionärer, vilket ni ska ta bort,
            hamnade där på grund av att vi hade en dålig borgerlig regering
            tidigare också.
          </note>
          <note>
            Nu ska ni ställa ännu fler människor utan ekonomisk försörjning.
            Det är vår farhåga som delas av Reumatikerförbundet, och det är
            väl inte så att de tycker att det är roligt att oroa sig.
          </note>
          <note type="speaker">
            Anf. 150 TOBIAS KRANTZ (fp) replik:
          </note>
          <note>
            Fru talman! Jag konstaterar efter att ha följt debatten om den
            svenska sjukförsäkringen under de senaste åren att det har rått
            en rätt stor samstämmighet bland dem som har jobbat med sjukförsäkringsfrågor
            att den svenska sjukförsäkringen måste reformeras.
          </note>
          <note>
            Ett av de förslag som det har rått stor samstämmighet om bland
            olika experter och bedömare är att det behövs någon form av tidsgräns
            för hur länge sjukpenningen betalas ut. Man behöver sätta press
            på de aktörer som finns runt den enskilde individen att stötta
            och hjälpa så att de avstämningsmöten som hyllas i reservationerna
            och som aldrig ägde rum i de flesta fall verkligen blir av och
            följs upp så att den människa som sitter fast i processen har
            möjlighet att komma ur den. Den socialdemokratiska regeringens
            utredare Anna Hedborg tycker det. LO:s näringspolitiska chef Irene
            Wennemo har skrivit en lång rapport om hur viktigt detta är. Därför
            tycker jag att vi står på solid grund i den frågan.
          </note>
          <note>
            Siw Wittgren-Ahl tycker att vi ska lägga ett genus- och jämställdhetsperspektiv
            på detta. Det håller jag verkligen med om. Det är just därför
            vi genomför detta. Under en tioårsperiod har andelen kvinnor bland
            förtidspensionärerna ökat med 10 procentenheter. 330 000 kvinnor
            skyfflades ut i utanförskap av den socialdemokratiska regeringen.
          </note>
          <note>
            Den farhåga som har framförts av exempelvis Sveriges Kommuner
            och Landsting framfördes också när förändringen i a-kassan genomfördes.
            Resultatet blev precis det motsatta. Färre lever i dag på försörjningsstöd
            än vad som tidigare var fallet.
          </note>
          <note>
            Mitt engagemang i denna fråga och övriga regeringspartiers är
            jag övertygad om bygger just på insikten och uppfattningen att
            vi ska bekämpa fattigdom och se till att människor får ett arbete
            att leva på. Det är bättre med 100 procent i lön än 64 procent
            i förtidspension.
          </note>
          <note>
            (Applåder)
          </note>
          <note type="speaker">
            Anf. 151 DÉSIRÉE PETHRUS ENGSTRÖM (kd):
          </note>
          <note>
            Fru talman! Jag har arbetat i över 20 år med rehabilitering av
            sjukskrivna. Det har många gånger varit kvinnor med låga löner.
            Jag har följt sjukskrivningsfrågorna, debatten och frågan om rehabilitering
            under alla dessa år. I slutet av 80-talet kommer jag ihåg att
            den socialdemokratiska socialförsäkringsministern Ingela Thalén
            sade: Ingen ska vara sjukskriven längre än ett år. Sedan ska man
            veta vad som ska hända.
          </note>
          <note>
            Men, fru talman, det som hände efter detta år var att allt fler
            förtidspensionerades med en ersättning på 64 procent av sin lön.
            Var det det bästa som kunde hända den sjukskrivne? Ja, för några
            som faktiskt behövde sjukpension var det naturligtvis bra att
            äntligen få veta att det var sjukpension man skulle ha. Men för
            alla dem som kanske skulle ha behövt hjälp att komma vidare med
            ett annat jobb blev det nobben. Här kunde Socialdemokraterna inte
            erbjuda någon hjälp. Det man i stället passivt har accepterat
            är att personer har kunnat sägas upp eftersom de inte har kunnat
            utföra något arbete på sitt gamla jobb. Sedan har personen själv
            fått söka sig annan försörjning.
          </note>
          <note>
            Fru talman! Socialdemokraterna har inte varit till särskilt stor
            hjälp för dem som har varit sjukskrivna. Det som vår alliansregering
            nu gör är att se till att det blir en överlämning till Arbetsförmedlingen,
            ett stöd som Socialdemokraterna har missat.
          </note>
          <note>
            När jag kom in i riksdagen som ersättare i slutet av 90-talet
            skrev jag in i våra partimotioner från Kristdemokraterna att vi
            måste få till stånd en lösning på frågan hur sjukskrivna som inte
            kan vara kvar på sitt jobb måste få hjälp av Arbetsförmedlingen.
            Många var inne i moment 22. Men dessa motioner avslog Socialdemokraterna
            med sina stödpartier.
          </note>
          <note>
            Därför var det med förvåning som jag i går läste tidningen Alla,
            som kommer från LO. Där intervjuas Socialdemokraternas partiledare
            Mona Sahlin. Hon säger så här: Jag var tydlig i talet när jag
            blev vald till partiledare. Jag sa att vi borde titta på Norge
            där försäkringskassan och arbetsförmedlingen samarbetar nära för
            att undvika att människor ska hamna mellan stolarna. Den nuvarande
            regeringen har andra avsikter. Deras avsikter är att människor
            ska vara rädda. Men varför ska människor vara rädda när vi nu
            börjar gå just på den väg som Mona Sahlin och Socialdemokraterna
            själva vill gå?
          </note>
          <note>
            Det förslag som vi nu diskuterar har inget annat syfte än att
            människor inte ska hänga i luften, inte ska vara lämnade åt sitt
            öde utan faktiskt få stöd och hjälp. Det är meningen att man nu
            ska få stöd av arbetsgivaren, Försäkringskassan men också av Arbetsförmedlingen,
            för det står tydligt i propositionen att man ska ha en överlämningsprocess
            från försäkringskassa till arbetsförmedling när det inte går att
            återgå till det gamla arbetet.
          </note>
          <note>
            LO driver en stor kampanj mot det förslag som vi nu vill genomföra
            i sjukskrivningsprocessen, detta trots att man tidigare varit
            för att tidsbegränsa sjukskrivningarna. Detta har man sagt med
            anledning av Anna Hedborgs utredning om sjukskrivningarna. Men
            då sade man 1314 månader, medan vi tycker att man kan komma vidare
            lite tidigare. Det måste hända någonting tidigare. Men det ska
            inte innebära att människor ska ställas utan hjälp.
          </note>
          <note>
            Fru talman! Vi har kvar arbetsgivarens rehabiliteringsansvar.
            Och vi har kvar arbetsrätten som säger att man inte får säga upp
            personer utan saklig grund. Försäkringskassan ska se till att
            den sjukskrivne får rätt insatser för att minska tiden i passiv
            sjukskrivning. Men det som nu kommer in är att när alla åtgärder
            är uttömda ska Försäkringskassan kunna överlämna till Arbetsförmedlingen.
          </note>
          <note>
            LO och Socialdemokraterna säger i sina kampanjer att människor
            kommer att stå utan försörjning. Men vad grundar man detta på?
            Vem är det som vill skrämma människor? Tror ni att vi som nu pratar
            om jobblinjen vill att människor ska leva på socialbidrag?
          </note>
          <note>
            Nej, jag tror att oppositionen nu helt enkelt griper efter halmstrån
            i sina kampanjer, för alliansregeringen vågar genomföra förslag
            som alla talat om men som bara dragits i långbänk efter långbänk
            av den förra regeringen. Den förra majoriteten är svaret skyldig.
            Vad har man för alternativ? Att fortsätta som tidigare?
          </note>
          <note>
            Jag vill fortsätta med ytterligare ett citat av Socialdemokraternas
            partiledare Mona Sahlin från LO:s tidning Alla, som för övrigt
            var väldigt spännande att läsa, fru talman. Vi vinner inte valet
            2010 på samma politik som vi förlorade valet 2006. Det uttalandet
            får mig att tro att Socialdemokraterna, precis som man nu vacklar
            i frågan om a-kassan i olika uttalanden, kommer att vackla i den
            fråga som vi i dag debatterar.
          </note>
          <note>
            Fru talman! Jag har svårt att tro att Socialdemokraterna egentligen
            vill fortsätta som i dag. Sjukskrivna faller ofta mellan stolarna,
            och sjukskrivna får inte det stöd de behöver för att få ett nytt
            jobb när de inte klarar det gamla. Det finns undersökningar som
            visar att en tredjedel av alla arbetstagare också vantrivs på
            sitt jobb och att många av dem blir sjuka, men de får ingen hjälp
            att komma vidare. Det är det som vi nu ska förändra.
          </note>
          <note>
            Låt oss nu gå vidare med det förslag som nu ligger på bordet
            och se hur vi kan utveckla det vidare. Regeringen har nu med en
            ny proposition också öppnat upp för att personer inte bara med
            förtidspension utan även med tidsbegränsad sådan ska kunna pröva
            annat arbete utan att mista sin trygghet. Det är helt rätt väg.
            Äntligen händer det saker som gör att vi kan gå framåt. Det är
            märkligt att varken Socialdemokraterna, Vänsterpartiet eller Miljöpartiet
            vill att människor ska få ett jobb med full lön hellre än att
            gå med sjukskrivningsersättning eller en förtidspension med 64
            procent av lönen.
          </note>
          <note>
            Det är något som inte stämmer. Socialdemokraterna missar här
            en chans att visa om man är framtidsinriktad. Den socialdemokratiska
            politiken som har misslyckats vill man tydligen kopiera igen.
          </note>
          <note>
            Fru talman! När det gäller frågan om rehabilitering av sjukskrivna
            finns det aldrig någon quick fix , och det vet alla vi som har
            jobbat med förslaget. Men det finns ett behov av att varje individ
            ska få individuell hjälp, för varje fall är unikt.
          </note>
          <note>
            I dag går vi vidare för att faktiskt se individen, och i det
            arbetet ska alla tidigare aktörer fortsätta att göra sitt. Men
            vi får nu ytterligare en aktör, och det är Arbetsförmedlingen.
            Det är jag väldigt glad och tacksam för. Det är bara att välkomna.
          </note>
          <note>
            I detta anförande instämde Lars Gustafsson, Eva Johnsson och
            Chatrine Pålsson Ahlgren (alla kd), Gunnar Axén, Mikael Cederbratt,
            Mats G Nilsson, Lars-Arne Staxäng, Göran Thingwall och Marianne
            Watz (alla m), Fredrick Federley och Solveig Zander (båda c) samt
            Tina Acketoft, Gunnar Andrén och Tobias Krantz (alla fp).
          </note>
          <note>
            Anf. 152 SIW WITTGREN-AHL (s) replik:
          </note>
          <note>
            Fru talman! Jag undrar på vilket sätt detta förslag leder till
            att den enskilde får mer rehabilitering.
          </note>
          <note>
            Vad jag förstår sitter Désirée Pethrus Engström i arbetsmarknadsutskottet.
            Jag var på Arbetsförmedlingen i måndags, eftersom jag tidigare
            har tjänstgjort där, dock inte de senare åren. Det som inkommit
            till Arbetsförmedlingen är bara att de som är sjukskrivna kan
            få söka jobb där. Närmare besked ska de få senare, så de vet inte
            alls hur de ska hantera detta.
          </note>
          <note>
            Schlingmanns förslag om att göra hundra arbetsplatsbesök var
            tycker jag att även ni i de andra allianspartierna kan följa,
            för man vet inte heller där hur man ska hantera de sjuka. Det
            är därför vi frågar: Vad är det i detta förslag som gör att den
            som är sjuk lättare ska få ett jobb? Jag vill också fråga: Vad
            är det som gör att den som är sjuk lättare ska få ett arbete någon
            annanstans på den öppna arbetsmarknaden? Vad ni har pratat om
            är den tredje arbetsmarknaden. Innan ni vann valet var jobben
            som vi som jobbade i den offentliga sektorn hade inga riktiga
            jobb. Det är väl inte den ni kallar för den tredje arbetsmarknaden?
            Men på vilket sätt ska de sjuka lättare få jobb än de som i dag
            inte får jobb på Arbetsförmedlingen på grund av ett eller annat
            handikapp? Ni har ju inte tillfört arbetsförmedlingarna speciella
            resurser.
          </note>
          <note>
            Det sista som vår arbetsmarknadsminister gjorde var att han försökte
            få Arbetsförmedlingen och Försäkringskassan att samverka. Det
            var bra, för det är bra om man kan samverka så att den enskilde
            kommer i arbete. Det vill jag betona. Men jag tror inte att detta
            förslag leder till det. Då undrar jag vad i detta förslag som
            leder till att man får mer rehabilitering.
          </note>
          <note type="speaker">
            Anf. 153 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Det är bra att Siw Wittgren-Ahl ställer frågan. Som
            det är i dag har Arbetsförmedlingen inte haft något ansvar för
            personer som har haft ett fotfäste på arbetsmarknaden. Om man
            i dag ringer och försöker få hjälp av Arbetsförmedlingen säger
            de: Tyvärr, vi kan inte göra någonting. Den här personen är sjukskriven
            och vi har inget ansvar.
          </note>
          <note>
            Det som står här är att när Försäkringskassan säger att man inte
            kan hitta några andra arbetsuppgifter hos en viss arbetsgivare
            behöver man inte tvinga den att först säga upp den anställde för
            att han eller hon sedan ska kunna få hjälp hos Arbetsförmedlingen.
            Det är det som har förändrats. Det blir en överlämningsprocess
            innan personen är uppsagd. Det är ju fantastiskt jämfört med tidigare!
          </note>
          <note>
            Tidigare, i Socialdemokraternas värld, fanns det inga krockkuddar.
            Folk föll handlöst ut, och arbetsgivaren tvingades säga upp dem.
            Sedan kom Arbetsförmedlingen in. Men här skriver regeringen att
            nu ska vi se till att det blir en överföringsprocess. Det står
            också att det kommer att behöva tillföras resurser till Arbetsförmedlingen
            för att den ska kunna arbeta med detta. Det är regeringen medveten
            om.
          </note>
          <note>
            Anf. 154 SIW WITTGREN-AHL (s) replik:
          </note>
          <note>
            Fru talman! Det är väl bra att regeringen är medveten om det,
            för just nu finns det inga direktiv. Det har bara gått ut direktiv
            till Arbetsförmedlingen att man från och med månad 6 när folk
            har varit sjukskrivna ska ta emot också sjuka arbetslösa. Därför
            undrar vi: Vad är ersättningen? Vad ska man leva på under tiden?
            Är man sjuk eller är man frisk? Och står man till Arbetsförmedlingens
            förfogande?
          </note>
          <note>
            Jag tycker att det är jättebra att Désirée tar upp detta med
            individuell prövning. I propositionen står det nämligen att man
            inte ska ta hänsyn till utbildning, bostadsförhållanden och andra
            personliga förhållanden. Det tar man bort. Människor kan bli flyttade
            över hela Sverige. Man ska inte ta hänsyn till levnadsförhållanden
            och inte ta hänsyn till att någon är lärare och utbränd. Man ska
            inte ta hänsyn till vilken utbildning människor har, utan de ska
            ta de jobb som finns på arbetsmarknaden.
          </note>
          <note>
            Jag undrar på vilket sätt man tillgodoser det här. Det har frågats
            här om förskollärare och lärare. Om man blir utbränd tar det inte
            just tre eller sex månader att bli frisk. Det vet vi. Förslaget
            innebär stor oro.
          </note>
          <note>
            Jag tycker att det är konstigt att ni bortser från alla instanser.
            De flesta som har svarat på detta säger att det inte är något
            bra förslag. Det är stora fackförbund och handikappförbund.
          </note>
          <note>
            Det handlar också om att man kan bli utförsäkrad bara för att
            man har sjukdomar som kommer i skov. Det blir en bortre parentes.
            Det finns människor som har astma och diarrésjukdomar som kommer
            i skov, och ändå lägger man ihop perioderna. Det är en skrämmande
            försäkring. Man blir ju inte frisk från en diarrésjukdom eller
            från astma bara för att man kan ramla ut ur ett system under en
            ramtid på 460 dagar därför att man har varit sjuk. Det ni gör
            är egentligen fruktansvärt. Ni förstör, och ni ställer folk utanför,
            ett försäkringssystem. Jag tycker att det är fruktansvärt.
          </note>
          <note type="speaker">
            Anf. 155 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Det jag tycker har varit fruktansvärt är att det
            finns många människor i dag som ingen har tagit ansvar för. När
            en person har fått sin sjukpenning säger arbetsgivaren: Okej,
            nu är det Försäkringskassan. Försäkringskassan tycker så här:
            Okej, den här personen har en ersättning alltså behöver vi inte
            snabba på. Och, som flera talare har sagt här, där stod den enskilde
            utan hjälp och stöd. Ingen kände pressen på att nu måste vi göra
            någonting.
          </note>
          <note>
            Här sätter vi press på alla aktörerna. På alla de frågor som
            Siw Wittgren-Ahl tar upp finns det faktiskt svar. Det förvånar
            mig att hon inte ser det, för jag har försökt ge dem. Det står
            att man kan använda särskilda skäl om man tror att personen kan
            komma tillbaka till sitt arbete. Det finns svar på alla de frågorna.
            Det står om både den ena och den andra av de frågor som Siw Wittgren-Ahl
            tar upp. Det förvånar mig att ni inte har läst propositionen från
            regeringen bättre. Regeringen svarar nämligen på flera av de frågeställningar
            som finns från olika remissinstanser. På så sätt har man klargjort
            det här. Det blir det som är förarbetena med information till
            de olika aktörerna om hur de ska agera.
          </note>
          <note>
            Jag ser inte den oron. Ingen kommer i dag att stå utan någon
            form av ersättning. Det ska vara en överföring. Det som blir skillnaden
            mot i dag är att det inte blir som det har varit hittills. Det
            har varit hands off ingen bryr sig. Men nu kommer vi in, och vi
            ska sätta fokus på att gå framåt och komma fram till vad som gäller.
            Om vi redan tidigt vet att en person inte kan återgå i sitt jobb
            ska alla insatser sättas in för att se till att personen så snabbt
            som möjligt får ett annat jobb. Det är det som är jobblinjen.
            Det är det som är så otroligt med alliansregeringen; det är vi
            och inte Socialdemokraterna som håller jobblinjen högt. Där är
            det passivitet vänta och se.
          </note>
          <note type="speaker">
            Anf. 156 RONNY OLANDER (s):
          </note>
          <note>
            Fru talman! Det har varit en intressant och givande debatt på
            många sätt. De politiska skiljelinjerna har blivit klarare. Det
            har också varit trevligt att kunna konstatera att de borgerliga
            riksdagspartierna numera är beredda att diskutera lite historik.
            Genom historiken vet man ju också hur man ska kunna hitta in i
            framtiden.
          </note>
          <note>
            Jag har fått lov att vara med under några år i socialförsäkringsutskottet,
            och det förvånar mig att en del har använt hårda uttryck här.
            Jag ska inte stå upp här som någon försoningens man, utan var
            och en får stå för sitt. Men med tanke på vad som är gjort och
            inte gjort kan jag säga: 3, 30, 90 och 70. Jag kan börja där någonstans.
            Många kanske säger: Vad betyder det? Jo, det är just de olika
            tidsregler som vi har jobbat skarpt med under 90-talet och under
            det 2000-tal som vi har påbörjat. Det handlar om när man skulle
            få besked om ifall man fick ersättning, det gäller utbetalning
            inom 30 dagar, rehabiliteringsutredning från arbetsgivaren inom
            70 dagar och att det var 90 dagar innan vi skulle ha ett avstämningsmöte.
          </note>
          <note>
            Många av er står och säger att ingenting är gjort och så vidare.
            Ta er tid! Jag ska be riksdagens utredningstjänst att ta reda
            på det här, inte minst med tanke på den här debatten. Var någonstans
            var ni? Vad sade ni? Vilka förslag lade ni fram under 90-talets
            prövningsår och in på 2000-talet?
          </note>
          <note>
            Jag skulle vilja mana till en viss grad av försiktighet. Sanningen
            brukar hinna i kapp de flesta. Jag tror att sanningen kommer att
            hinna i fatt er också. Ta inte i för stora delar av det här!
          </note>
          <note>
            Ni har ju gjort narr kan man gott säga av våra Amskurser, våra
            komvuxinsatser och så vidare. Ni pratar så vackert om arbetsmiljöfrågor
            med mera. Men vad innebär det? Blir det bättre arbetsmiljö ute
            på de svenska arbetsplatserna om man ger 30 procent mindre i anslag
            till Arbetsmiljöverket?
          </note>
          <note>
            Ett av de största misstag ni har gjort var när ni tog bort hela
            Arbetslivsinstitutet med 400 forskare med en gedigen kunskap och
            erfarenhet när det gäller att specialisera sig på detta. Det handlar
            om hur det ser ut internationellt och på de svenska arbetsplatserna.
            Hela det systematiska förebyggande arbetsmiljöarbetet är så oerhört
            viktigt.
          </note>
          <note>
            Det handlar om det vi gör och det ni gör i dag. Ni diskuterar
            detta redan när människor har kommit till skada eller när de har
            fått arbetssjukdomar. Varje vecka kommer många människor till
            skada på svenska arbetsplatser. Varje vecka dör någon. I förra
            veckan var det sex personer som dog på de svenska arbetsplatserna.
            Varje vecka dör någon på grund av gamla arbetsmiljörisker. Två
            personer dör på grund av asbest varje vecka.
          </note>
          <note>
            På något vis har ni skämt ut många av de personer som har fått
            sjuk- och aktivitetsersättning. Det är människor som inte har
            orkat gå fram utan som har fått förtidspension. Det fina med Sverige
            och våra svenska socialförsäkringssystem är att vi är många som
            har förmånen att få gå till jobbet varje dag. Nu är det 4,7 miljoner.
            När vi hade hand om det var det i storleksordningen 4,2 miljoner
            som hade gått till jobbet under det senaste året och varken hade
            varit sjuka eller arbetslösa.
          </note>
          <note>
            Det handlar om förtidspensionärer som ni har kallat för bidragstagare.
            Känner ni inte själva någonstans långt inne i er att det där nog
            inte var riktigt? Ni byggde upp en allians och ett resonemang
            där ni förolämpade människor som hade slitit hårt. Två tredjedelar
            av de förtidspensionerade kommer från offentlig sektor. Det är
            kvinnor som har slitit hårt i skolbespisningen, med barn i förskolan,
            med de äldre och så vidare. Någonstans någon gång måste väl också
            ni fundera på om ni inte ska ta och sansa er lite grann.
          </note>
          <note>
            Diskussioner har förts sedan 1994 i socialförsäkringsutskottet
            och i alla de andra utskott där vi har lagt fram olika förslag.
            Vi har pratat om helheten. Ni efterfrågar det här, och säger till
            oss: Ni har inte gjort någonting! Jo, den tidens borgerliga riksdagsledamöter
            i socialförsäkringsutskottet, och till och med i socialutskottet,
            kunde faktiskt mycket väl tänka sig att över bordet diskutera
            frågor som är genomgripande och viktiga för svenska folket. De
            är viktiga för dem som går till jobbet och för dem som av någon
            anledning inte kan gå till jobbet.
          </note>
          <note>
            Vad har hänt egentligen? Vi hade ett sammanträde. Det tog fem
            minuter. Det är fråga om vi kommer att slå det. När vi har väckt
            våra motioner, lagt fram våra yrkanden, lagt fram vårt tänkande
            och tyckande då är det upp med skyltar, avslag på motionerna och
            bifall till förslaget i betänkandet. Det är vår intellektuella
            politiska diskussion. Är ni med? Nej, jag ser på er att ni inte
            är med.
          </note>
          <note>
            Ni frågar vad vi har gjort. Man måste se helheten. När vi pratar
            om skolpolitik, utbildningspolitik, arbetsmarknadspolitik, näringspolitik,
            socialförsäkringspolitik, socialpolitik och så vidare, när vi
            pratar om helheten, måste ni anstränga er och läsa helheten. Ni
            kan inte bara rycka ut en del, en tårtbit och smaka på den och
            säga: Ni har inte gjort någonting. Det är helt fel i hela resonemanget.
          </note>
          <note>
            Det är viktigt att se hela livet från första stund, från födelseögonblicket.
            För de allra flesta går det bra, men det finns de redan i det
            tidiga skedet som det inte går bra för. Tyvärr, av någon anledning,
            blir det en förlossningsskada, och någon blir redan då utsatt
            på ett sådant sätt som vi inte hade tänkt oss. Det är också den
            lilla flickan som är på väg till skolan. Det kommer en bil som
            inte skulle ha varit på samma gata, gör en vänstersväng, högersväng,
            någonting händer.
          </note>
          <note>
            Om vi tar folkhälsoperspektivet har uppemot 40 procent av barn
            och ungdomar i Sverige allergi- eller astmaproblem. 510 procent
            har psykiska och psykosomatiska störningar. 500 barn får varje
            år vuxendiabetes. Det är det vi måste se när de sedan går igenom
            skolan, universitet och ut i arbetslivet. Vi måste ställa oss
            frågan: Vad kan vi göra politiskt för att vi ska få en ännu längre
            arbetslängd, så att säga, och gå över de 60 åren? Det är det som
            är själva utmaningen. Det är det som det handlar om.
          </note>
          <note>
            Jag vill ändå ta upp en sak som ingen har berört hittills, minskningsregeln.
            Nu sade Rosenbadsidan att det har man tagit bort, men det är ju
            inte så. När vi hade hearing med socialförsäkringsutskottet för
            några veckor sedan påtalade man just från Sveriges Kommuner och
            Landsting minskningsregeln. Ni moderater har sagt att ni var det
            nya arbetarpartiet. På er kongress stod alla och älskade kollektivavtalen.
            Men det var ju den frågan som man ställde från SKL: Varför respekterar
            ni inte arbetsmarknadens parter, att de kan få lov att ta och
            göra sina kollektivavtalslösningar?
          </note>
          <note>
            Vilken väg väljer man? Det är en fråga som det är oerhört viktigt
            att få svar på.
          </note>
          <note>
            Vi använder nu tiden till att förutom att försöka säga ja till
            det vi tycker är bra som ni eventuellt lägger fram också kritisera
            det som är dåligt. Detta är inte bra, säger vi och tycker vi.
            Varför tycker vi det då? Vi har en rätt så hyfsad erfarenhet på
            området plus att vi verkligen tar oss tid, precis som innan, att
            lyssna på alla de människor, alla de organisationer som känner
            oro över detta förslag som ni nu lägger fram på riksdagens bord.
          </note>
          <note>
            Av vilken anledning skulle inte vi lyssna på dem? Eller när vi
            blir inbjudna till någon demonstration, varför skulle inte vi
            gå dit? Varför ser ni inte det demokratiska arbetet och öppenheten
            att få lov att diskutera de här frågorna? Det förvånar mig, och
            det förvånar många.
          </note>
          <note>
            Likadant är det knappast någon av er på borgarsidan som har tagit
            upp arbetsgivarens ansvar. Jo, ni har berört det, ni har talat
            om det. Det är inte det. Men under hela resan från 90-talet och
            in på 2000-talet har ni inte berört detta. Arbetsgivaren har ett
            oerhört stort ansvar, vare sig det är offentligt eller privat.
            Man säger ibland om det offentliga att situationen ser ut så i
            landets 300 kommuner. En tredjedel står vi i, om man tar något
            år tillbaka, en tredjedel står ni i, och i en tredjedel är det
            blandat. Så där kan man inte heller säga att det är någon annan
            som har ansvar för detta.
          </note>
          <note>
            När ministern tog upp om Sara, 21 år, kände jag också djupt,
            långt inne i hjärtat för unga människor som får förtidspension
            eller aktivitetsersättning. Det var en anledning till att vi höjde
            gränsen jag tror det var 19 år till 30 år. Det skulle inte vara
            någon sjukersättning. Det skulle vara en aktivitetsersättning
            för att ställa krav på myndigheterna att samarbeta bättre. Denna
            grupp, deras förespråkare och representanter tror inte att det
            blir bra för deras medlemmar.
          </note>
          <note>
            Om man tar De Handikappades Riksförbund har endast var tredje
            ett arbete. Blir det nu bättre med tre, sex och tolv månader?
          </note>
          <note>
            Ni pratar om tolvmånadersgränsen. Det har nästan allihop sagt.
            Varför kom den till då? Den kom till för att vi ställde krav på
            myndigheterna och alla de olika aktörerna: Ni får inte låta någon
            gå utan att så fort som möjligt komma in i en rehabiliteringsinsats.
            Vi vet erfarenhetsmässigt att det handlar om två tre månader.
            Sedan börjar de flesta känna att det inte är roligt.
          </note>
          <note>
            Vad är det som händer då? Det är väl det som blir det stora bekymret
            senare.
          </note>
          <note>
            Man måste också ställa sig frågan: Det finns cirka en miljon
            människor i arbetsför ålder som har en funktionsnedsättning. Kan
            vi nu med det här förslaget säga att det blir bättre? Många har
            olika typer av friska perioder, sedan har man sjukdomsperioder.
            Blir det då lättare? Blir det då enkelt?
          </note>
          <note>
            Förmodligen kan det bli som vi uppfattar, att den sjuke får förpliktelser
            medan man lyfter av ansvaret från arbetsgivare och försäkringskassa.
            Man ställer krav på individen men inga krav på andra aktörer som
            kan ge rehabilitering. De snäva tidsgränserna känner vi en oro
            för. Det är också en uppenbar risk att bli utförsäkrad.
          </note>
          <note>
            En del i rehabiliteringen är faktiskt att man känner en trygghet
            i att ha ersättning som gör att man inte behöver tänka på ekonomin.
            Det är också därför vi har reagerat mot detta. Man kan riskera
            att förlora både sin anställning och sin ersättning.
          </note>
          <note>
            Ni har pratat om att ingenting är gjort. Från 2002 fram till
            2008 det blev aldrig så, för ni tog bort ohälsomålet lade vi fast
            att ohälsan skulle halveras. Det är precis där vi är i dag.
          </note>
          <note>
            Så när finansminister Anders Borg säger till oss här i riksdagen
            och utåt i massmedierna att det tar två år innan ni kommer att
            märka av den borgerliga politiken skulle man kunna tolka det så
            att det är nu till hösten och framöver som vi ska granska er.
            Det är då vi verkligen ska se huruvida er borgerliga politik med
            det här förslaget får genomslagskraft. Det ska bli intressant
            att följa det.
          </note>
          <note>
            Vi slog fast överenskommelser med landstingen. Det var Finsam
            1, och det var Folkpartiet som drev den frågan ganska hårt. Vi
            hade olika meningar, men det var de som drev på om den. Vi tyckte
            inte att det räckte med ett par aktörer. Vi har haft Socsam som
            är samarbete mellan tre aktörer i samhället, Frisam, samarbete
            mellan fyra olika aktörer, och så återgår vi till nya Finsam.
          </note>
          <note>
            Det har varit spännande projekt typ Deltaprojektet i Göteborg.
            Så läs igenom historien! Försök att se till att få i gång den
            berömda parlamentariska utredningen! Men gör inte det som ni håller
            på att göra så att det inte finns något kvar att diskutera!
          </note>
          <note>
            Ni kör nu på, och så ställer man sig frågan: Vad ska vi sedan
            diskutera, när ersättningarna är sänkta och tidsgränserna är snäva?
            Skulle ni uppnå samma effekt som i pensionsöverenskommelsen som
            ni var på väg att svika lite grann?
          </note>
          <note>
            I detta anförande instämde Matilda Ernkrans, Kurt Kvarnström,
            Jasenko Omanovic, Göte Wahlström och Siw Wittgren-Ahl (alla s)
            samt LiseLotte Olsson (v) och Gunvor G Ericson (mp).
          </note>
          <note type="speaker">
            Anf. 157 FREDRICK FEDERLEY (c) replik:
          </note>
          <note>
            Fru talman! Jag vill börja med att berömma Ronny Olander för
            hans ganska stora insikt i hur det faktiskt ser ut för väldigt
            många människor i dag och för att han som socialdemokrat kan måla
            upp en ganska tydlig beskrivning av vad det är vi måste göra.
            Problemet med er politik var att ni på sin höjd kunde se detta
            och kanske tala lite om det, men det är vår regering som levererar
            de här förslagen.
          </note>
          <note>
            Om jag var socialdemokrat skulle jag skämmas att gå ut i en valrörelse
            till alla dessa människor, och nu pratar vi inte tiotusentals
            utan hundratusentals när siffran var som högst var det 140 personer
            om dagen som förtidspensionerades med de här stora och vackra
            orden om vad som måste göras när man har de erfarenheter som Ronny
            Olander själv nämnde. Men den erfarenheten handlar bara om att
            skapa detta stora utanförskap och inte om att bryta det. Det var
            därför vi vann valet, och det var därför ni förlorade valet.
          </note>
          <note>
            Det är också intressant att Ronny Olander med väldigt få ord,
            nästan inga, diskuterar de förslag och förbättringar som vi har
            kommit med. Det handlar om satsningar på företagshälsovården som
            ingår i paket för att förbättra arbetsmiljön. Vi satsar 3,4 miljarder
            på rehabiliteringsinsatser. Det är en historisk summa som ni aldrig
            har varit i närheten av att kunna prestera. Hade ni fortsatt i
            samma takt som tidigare hade ni behövt 2030 år för att komma upp
            i samma summa som vi nu lägger bara på tre år. Det är ganska häpnadsväckande
            att man kan komma med stora ord här och inte ha levererat ett
            enda dugg till väljarna.
          </note>
          <note>
            Min sista fråga till Ronny Olander, som jag inte fick svar på
            efter mitt förra anförande, är: Hur kan Ronny Olander tycka att
            det är bättre med 64 procent i förtidspension än 75 procent i
            förlängd sjukersättning?
          </note>
          <note type="speaker">
            Anf. 158 RONNY OLANDER (s) replik:
          </note>
          <note>
            Fru talman! Jag nämnde ohälsomålet för Fredrick Federley och
            alla andra som sitter här i salen. Vi halverade ohälsan, och ohälsan
            handlade inte bara om sjukpenningen, utan sjuk- och aktivitetsersättningen
            låg också i ohälsobegreppet. Och kan du tänka dig att på sex års
            tid halverade vi ohälsan. Det får ni nu glädje av. Nu kan ni gå
            ut på gator och torg och berätta att ohälsan är halverad. År 2011
            är den nere på 33 dagar, och någon sade att hos Försäkringskassan
            är den 37 dagar. Gläds! Vi gläds med er att Sveriges befolkning
            blir friskare.
          </note>
          <note>
            Vårt stora uppdrag var också att se till att ingen hamnade mellan
            stolarna. Vi lade ned oerhört mycket jobb på att inte människor
            skulle hamna mellan stolarna. Arbetslivsminister Hans Karlsson
            gick till Försäkringskassan och Arbetsförmedlingen. Jag satt i
            arbetsmarknadsutskottet då, och jag var oerhört noga med att ingen
            skulle falla mellan stolarna. Det var en viktig sak.
          </note>
          <note>
            Det talas om 11 procent, 64 procent eller 75 procent. Det är
            inom en ramtid på 550 dagar, Fredrick Federley. Vad händer sedan?
            Det är det vi känner oro för. Vi transporterar vidare vad som
            folk säger ute på gator och torg och i organisationer. Det är
            den oron som ni ska besvara på ett hyfsat sätt.
          </note>
          <note>
            Varför har vi en enmansutredning? Varför tillsatte vi en enmansutredning
            när det inte blev en parlamentarisk utredning? Det var Göran Persson
            som vid en debatt här i riksdagen lovade Bo Könberg att vi skulle
            ha en parlamentarisk utredning. Det fanns också ett majoritetsunderlag
            i riksdagen för att det skulle bli på det sättet. För att dra
            i gång en parlamentarisk utredning måste man ha ett bra och rejält
            underlag, och det fick vi också. Nu kan man alltid ställa frågan
            till er, Fredrick Federley. Varför har ni väntat i snart två år
            på att sätta i gång den parlamentariska utredningen? Varför finns
            det inga utskottsinitiativ från vårt utskott? Vi hade stött dig
            om du hade lagt fram det förslaget. Vi lägger fram det i nästa
            vecka när vi träffas. Då ska vi stödja dig. Det lovar jag dig.
          </note>
          <note type="speaker">
            Anf. 159 FREDRICK FEDERLEY (c) replik:
          </note>
          <note>
            Fru talman! Man glömmer uppenbarligen ganska fort hur det är
            att sitta i majoritet. Tidigare sade Ronny Olander att motionerna
            från oppositionen avslås i dag. Jag tror inte att det var annorlunda
            under den förra mandatperioden när Socialdemokraterna satt i regeringen.
            Det är tyvärr så vi arbetar. Jag kan hålla med om det kanske inte
            är det bästa systemet, men det är det som skapar klara majoriteter.
          </note>
          <note>
            Jag förvånas återigen över att Socialdemokraterna inte vill diskutera
            de förslag som vi har här. Nu utökar vi den trygghetsramen från
            tre veckor med det system ni har skapat där man kan utförsäkras
            till sex månader där man är garanterat skyddad i ett orubbat bo.
            Det vill man inte diskutera över huvud taget, för då syns det
            klart och tydligt att regeringens och majoritetens åsikter och
            ambitioner i den här kammaren är att stärka för den enskilda så
            den kan känna den trygghet som Ronny Olander har efterlyst men
            som bara är tre veckor i hans värld i dag. Vi förlänger den till
            sex månader, och därefter ställs man inte på bar backe. Är det
            så att man fortfarande inte kan komma tillbaka till arbetet fortsätter
            sjukförsäkringen att fungera precis som vanligt.
          </note>
          <note>
            Det som hände i Ronny Olanders system var att man blev förtidspensionerad
            efter ett år om det ville sig illa. Då är det en ersättning på
            64 procent, och därmed är man glömd i er värld. Vi tänker inte
            lämna någon på perrongen. Vi tänker inte lämna någon efter, utan
            vi ska se till att alla som vill och har kapacitet ska få en chans
            att komma tillbaka. Det vill man inte nämna med ett enda ord.
          </note>
          <note>
            Man nämner inte heller med ett enda ord den gigantiska, historiska
            satsning vi gör på rehabilitering. För första gången i svensk
            historia pratar vi om en rättighet att få rehabilitering. I ert
            tidigare system lämnade ni bara människor därhän. Det är därför
            jag känner mig väldigt trygg och nästan längtar efter att få möta
            väljarna i valrörelsen 2010 då vi med trygghet kan visa ännu bättre
            siffror, förhoppningsvis ännu bättre än de prognoser vi har i
            dag. Ni kommer att stå med skägget i brevlådan efter den politik
            ni levererade under tolv år, och vi kan vara stolta över det vi
            har gjort.
          </note>
          <note type="speaker">
            Anf. 160 RONNY OLANDER (s) replik:
          </note>
          <note>
            Fru talman! Jag åker gärna med på möte 2010, och det gäller alla
            andra också. Jag ägnar mycket tid åt att förklara er politik för
            dem jag möter, och de är många kan Fredrick Federley tro. Men
            de accepterar inte den ändå. Jag försöker använda era ord och
            beskriva vad ni tycker och tänker, men det ställer de inte upp
            på inte de jag träffar i alla fall.
          </note>
          <note>
            5,7 miljarder till Finsam är förmodligen något mer än de 3,4
            miljarder som ni snackar om. Vi sade 5 procent av underlaget när
            det gäller sjukförsäkringen. Fram med räknesnurran och räkna igenom
            detta!
          </note>
          <note>
            Alla motioner avslogs inte på vår tid, Fredrick Federley. Det
            var hårt. 98 procent åkte, men 2 procent klarade sig. Vår regering,
            den socialdemokratiska regeringen, var bekymrade många gånger
            när vi gjorde tillkännagivanden från de olika utskotten och kommittéerna.
            Men det är inte så numera. Det var en gång, men det var nog en
            feltryckning när det gällde mediekoncentrationen.
          </note>
          <note>
            Hur många har ni hittat på tre veckor? Berätta för mig och alla
            andra hur många har ni hittat om man teoretiskt kan räkna fram
            en treveckorsgräns. Jag tror inte att ni hittar någon. I nästa
            andetag säger ni att det blir förtidspension för alla. Det stämmer
            inte. Ni får faktiskt lov att börja fundera över räknetabellen.
            Vad är det ni egentligen säger?
          </note>
          <note>
            Varför inte glädja sig åt förvärvsfrekvensen någon gång? Vi i
            Sverige har en förvärvsfrekvens på 7577 procent för dem som har
            bott här länge. När det gäller dem som inte har bott här så länge
            är den dessvärre 57 procent och går upp mot 60 procent nu. Tänk
            vilken glädje. Den reella pensionsåldern har gått upp till 60
            år. Den var 58,3 tidigare. Vad innebär det när vi gör jämförelser
            ur ett europeiskt perspektiv och internationellt perspektiv? Det
            är klart att en del människor slås ut. Det här helt klart att
            det är så, men det ska vi inte acceptera. Varje människa som vill
            jobba ska ha rättighet till jobb eller utbildning. Det är socialdemokratisk
            politik.
          </note>
          <note type="speaker">
            Anf. 161 TOBIAS KRANTZ (fp) replik:
          </note>
          <note>
            Fru talman! Det är spännande att lyssna på Ronny Olander. Han
            sätter verkligen färg på den här debatten så här i sluttampen.
          </note>
          <note>
            Jag ska bara göra några klarlägganden. Det är viktigt att påpeka
            några saker och hålla sig till korrekta faktauppgifter.
          </note>
          <note>
            Den minskningsregel som Ronny Olander pratar om infördes av Ingvar
            Carlsson och Ingela Thalén 1991. Vi fortsätter den politiken.
          </note>
          <note>
            Ronny Olander uppmanar oss att se helheten, de stora dragen och
            de långa linjerna i historien. Jag tycker att det är bra. Vad
            visar då de långa linjerna i historien? Vad visar helheten om
            vi inte bara tittar på en faktor utan ser helheten? Jo, de senaste
            30 åren har andelen svenskar som tvingas leva på någon form av
            social ersättning fördubblats. Under de senaste 30 åren har andelen
            förtidspensionärer tredubblats.
          </note>
          <note>
            Inte minst är det allt fler unga människor som förtidspensioneras.
            Detta sker trots att, precis som Ronny Olander säger, vi blir
            friskare och friskare, medellivslängden ökar. Är det då inte rimligt
            att dra slutsatsen att det är något, om uttrycket tillåts, sjukt
            i vårt sjukförsäkringssystem?
          </note>
          <note>
            Det är den slutsatsen som vi har dragit. Det är inte bara vi
            som har dragit den. LO har dragit den. Anna Hedborg, före detta
            socialdemokratiskt statsråd, som har utrett sjukförsäkringen,
            har dragit samma slutsats. Det är för att komma till rätta med
            de problem som har funnits i sjukförsäkringen som vi nu lägger
            fram ett batteri med åtgärder.
          </note>
          <note>
            Socialdemokraterna hade makten under tolv år men kom inte till
            rätta med problemen. Jag skulle önska lite mer av självinsikt:
            Okej, vi genomförde inte tillräckligt många åtgärder. Siffrorna
            fortsatte att gå åt fel håll. Men nu har vi ett antal förslag
            om hur vi vill ha politiken för att få fler människor att komma
            tillbaka i arbete. Men den politiken redovisar ni inte här. Ni
            vill ju bara tillsätta en utredning.
          </note>
          <note type="speaker">
            Anf. 162 RONNY OLANDER (s) replik:
          </note>
          <note>
            Fru talman! Vill bara tillsätta en utredning, säger Tobias Krantz.
            Den utredningen är ju en del i en helhet. Jag tror att hela det
            politiska fältet måste vara engagerat i detta, alltifrån socialpolitik,
            socialförsäkringspolitik, arbetsmarknadspolitik, utbildningspolitik
            och så vidare. Det är den helheten som jag efterlyser. Det är
            den man måste se också. Det är en viktig del.
          </note>
          <note>
            Vi hade ingenting emot att Göran Persson och din gamle partikamrat
            Bo Könberg var överens om detta, absolut inte. Vi satte i gång
            arbetet, och vi har utrett detta. Tobias Krantz har ju åberopat
            LO flera gånger. Varför stod de på Mynttorget i går och sade att
            vi inte kan ställa upp på detta? Detta accepterar inte vi därför
            att vi känner oro för våra medlemmar, dem vi representerar. Det
            var så de sade. Det är så handikappförbunden säger. Det är så
            många aktörer säger, inklusive arbetsgivarnas representanter.
            De har också börjat ställa frågor om detta. Någorlunda försiktigt
            i svängarna är inte helt fel.
          </note>
          <note>
            Anna Hedborg åberopas gärna. Hon gjorde stora insatser med utredningen.
            Men direktiven för utredningen var också att det skulle vara en
            standardtrygghet. Det skulle vara inkomstbortfallsprincipen. Det
            skulle vara stadiga försäkringslösningar. Det skulle vara försäkringsmässighet
            och så vidare. Det är ju viktigt att det också är med.
          </note>
          <note>
            När det gäller Skåne har du rätt. Jag tror att det var hundra
            fler unga personer som hade fått aktivitetsersättning. Det är
            ingen bra grej. Där måste vi försöka att på något sätt hitta incitament,
            som det så fint heter. Vi måste säga till arbetsgivarna: Ni måste
            ta ett större ansvar. Det handlar om både den privata sidan och
            den offentliga sidan.
          </note>
          <note>
            Det finns hur många bra arbetsgivare som helst när man reser
            runt i landet som tar det här ansvaret, som jobbar med frågorna,
            som ser sina medarbetare som den främsta resursen. De är ju också
            rätt dyra i bokslutsordningen. På den offentliga sidan är det
            8090 procent av kostnaden. Men där finns också ett turordningsområde
            som förhindrar det ni försöker göra.
          </note>
          <note type="speaker">
            Anf. 163 TOBIAS KRANTZ (fp) replik:
          </note>
          <note>
            Fru talman! Det är naturligtvis så att vi måste engagera hela
            samhällsapparaten, alla instrument som finns för att se till att
            så många människor som möjligt som vill arbeta också arbetar och
            slipper vara sjukskrivna. På den punkten är vi helt överens.
          </note>
          <note>
            Men ni hade ju alla de här instrumenten, utbildningspolitiken,
            socialpolitiken och socialförsäkringspolitiken, och ändå pekade
            siffrorna åt fel håll. Andelen förtidspensionärer tredubblades.
            Antalet som tvingades leva på sociala ersättningar fördubblades
            trots att medellivslängden ökade och svenskarna bevisligen blev
            friskare. Det var något fel i det svenska sjukförsäkringssystemet.
            Det var inte så att svenskarna blev sjukare. Det var socialförsäkringssystemet
            som var sjukt.
          </note>
          <note>
            Jag ska avsluta med en fråga till Ronny Olander som har angripit
            frågan om tidsgränsen. Som jag sade tidigare har Anna Hedborg,
            före detta socialdemokratiskt statsråd, förespråkat just en sådan
            tidsgräns som vi nu inför. Men man kan faktiskt också gå till
            vårt västra grannland Norge, som också har en tidsgräns på ett
            år. Vem är det som styr i Norge? Det är Socialdemokraterna som
            styr i Norge. Varför är det som är god socialdemokratisk politik
            i Norge dålig socialdemokratisk politik i Sverige?
          </note>
          <note type="speaker">
            Anf. 164 RONNY OLANDER (s) replik:
          </note>
          <note>
            Fru talman! När det sades här tidigare, det gällde kanske mitt
            inlägg i denna del, måste man ju fundera över 1991 och 1994, eftersom
            det hela tiden kommer upp. Vad var det vi tog över 1994? Vrid
            er inte bort från detta! Vad tog ni över 2006? Ni började med
            det avdukade bordet, men sedan upptäckte ni att vi var inne i
            en stor högkonjunktur. Tillväxten har gått upp med 45 procent.
            Det är väl klart, som någon sade tidigare, att människor i Skinnskatteberg
            har större chans. Alla ska ha chans att komma ut och jobba. Det
            är helt klart att det ska vara på det viset.
          </note>
          <note>
            När det gäller tidsgränsen sade jag 3, 30, 70 och 90. Jag behöver
            inte förklara det en gång till. Vi satte klara gränser för hur
            långt den skulle gå. Den där ettårsgränsen undrar jag om ni protesterade
            mot. Jag ska undersöka det. Alla rehabiliteringsinsatser skulle
            ju vara utförda. Alla medicinska, sociala, arbetslivsinriktade
            och arbetsplatsanpassade rehabiliteringsinsatser skulle vara gjorda,
            skulle vara på plats. Då skulle man prövas och inte behöva dras
            i det här maskineriet. Då skulle det prövas om man hade rätt;
            det var ingenting som sade att man skulle ha det. Men som jag
            sade tidigare ska alla människor som vill jobba, alla människor
            som vill komma tillbaka ha en chans att göra det.
          </note>
          <note>
            Även om den här debatten har varit rätt upphetsad, alltifrån
            kollaps och andra uttryck som har använts här, hade det varit
            roligt om vi kunnat sätta oss ned och fundera på de stora stråken.
            Det är inte säkert att ni vinner 2010. Vi vill inte ta över en
            arbetsmarknad eller rehabiliteringsinsatser som står på ända.
            Vi vill naturligtvis ta över någonting som funkar hyfsat bra,
            precis som ni fick chansen till 2006.
          </note>
          <note>
            Jobba på, Tobias Krantz. Övertyga alla! Ta utskottsinitiativ
            du är fortfarande suppleant i vårt utskott så ska vi stötta dig.
          </note>
          <note type="speaker">
            Anf. 165 HELENA RIVIÈRE (m):
          </note>
          <note>
            Fru talman! Jag är glad över att höra Ronny Olanders försonliga
            tongångar, för det är dem jag har tänkt anknyta till.
          </note>
          <note>
            Med det här lagförslaget blir kopplingen mellan rättigheter och
            skyldigheter och välfärd tydliga. Det är det viktiga med förslaget.
            Jag yrkar bifall till förslaget i betänkandet och avslag på motionerna,
            fru talman.
          </note>
          <note>
            Tydligheten är den avgörande förändringen, de tydliga tidsgränserna,
            att vi inför en bortre gräns för sjukförsäkringen en principiell
            bortre gräns, för det finns möjligheter till förlängning vid allvarliga
            sjukdomar.
          </note>
          <note>
            Att befästa denna bortre gräns är att göra allvar av de regler
            som redan finns men som har tänjts ut till oigenkännlighet och
            gett oss världens längsta sjukskrivningar. Nu bryter vi utvecklingen
            där sjukskrivning fick bli svaret på alla slags svårigheter i
            livet.
          </note>
          <note>
            Socialdemokraterna är uppenbarligen inne på samma linje i sin
            motion när de tycker att det är hemskt att människor drivs in
            i ett liv där deras arbetsförmåga inte tas till vara. Det tycker
            vi också. De ogillar att människor har gått sjukskrivna mer än
            ett år utan att det händer något. Det gör vi också. Rätt insatser,
            i rätt tid, på rätt plats, som Socialdemokraterna säger, är faktiskt
            en jättebra sammanfattning av rehabiliteringskedjan.
          </note>
          <note>
            Arbetsoförmåga på grund av sjukdom är det som gäller. Andra skäl,
            av social natur, som visserligen kanske förklarar att människor
            inte arbetar men som inte kan betraktas som sjukdom, är inte längre
            skäl för sjukskrivning. Ålder är inte sjukdom. Det är inte heller
            bosättningsort, inte utbildning eller brist på utbildning, inte
            vad man tidigare har sysslat med och inte omständigheter av annat
            slag.
          </note>
          <note>
            Sjukförsäkringen ska vara en sjukförsäkring. Den som har arbetsförmåga
            men inte får jobb av andra skäl än sjukdom ska inte bli kvar i
            sjukförsäkringen utan föras över till Arbetsförmedlingen.
          </note>
          <note>
            Alla som inte har arbetsförmåga kan stanna kvar i sjukförsäkringen
            i ett år, som vi har hört, med möjligheter till förlängning i
            ytterligare ett och ett halvt år. Alla andra ges möjlighet att
            delta i jobb- och utvecklingsgarantins tredje fas. Bara den som
            bedöms helt och definitivt sakna arbetsförmåga får sjukersättning.
          </note>
          <note>
            Socialdemokraterna håller med om att det är en bra ordning att
            dagens sjukpenning prövas utifrån den enskildes arbetsförmåga.
          </note>
          <note>
            Syftet med de tydliga tidsgränserna är att människor ska kunna
            rädda sin arbetsförmåga medan de fortfarande har någon. Sjukförsäkringen
            ska fungera som en bro tillbaka till arbetslivet, som Socialdemokraterna
            säger. Den bron är öppen de första tre månaderna. Syftet med hela
            lagförslaget är just ett tidigare och mer aktivt stöd i sjukförsäkringsprocessen.
            Det råkar faktiskt också vara Socialdemokraternas formulering.
            Det gäller också uttalandet att arbetsförmågan hos dem med nedsatt
            arbetsförmåga ska tas till vara. Det stämmer väl med intentionerna
            i lagförslaget. Vi är glädjande nog överens på många avgörande
            punkter, fru talman.
          </note>
          <note>
            Sammanfattningsvis säger Socialdemokraterna att åtgärder har
            kommit alltför sent i sjukskrivningsprocessen, att alla ska ha
            rätt och möjlighet att komma tillbaka i arbete efter en tids sjukdom,
            att arbetslinjen är viktig och att arbetslinjen gör sjukförsäkringen
            ekonomiskt hållbar.
          </note>
          <note>
            Absolut! Det är lagförslaget i ett nötskal. Arbetslinjen är,
            som bekant, vår huvudlinje.
          </note>
          <note>
            Riktlinjerna från Socialstyrelsen om vilka sjukskrivningstider
            som rekommenderas vid olika sjukdomar är klara att tas i bruk,
            nu även för psykisk ohälsa och stressrelaterade sjukdomstillstånd
            populärt kallade utbrändhet. Det är en stor patientgrupp dominerad
            av kvinnor. Varje år sjukskrivs 34 000 personer under paraplydiagnosen
            anpassningsstörning och reaktion på svår stress, men i fortsättningen
            ska den delas upp på 14 undergrupper.
          </note>
          <note>
            De olika experterna bakom förslaget är överens om riktlinjerna
            och tidsramarna. Gemensamt är att de rekommenderade sjukskrivningstiderna
            är korta, med krav på tät uppföljning eller att sjukskrivning
            bör undvikas.
          </note>
          <note>
            Av de 34 000 som är sjukskrivna på grund av psykiska problem
            är det bara ett hundratal som faktiskt har utmattningssyndrom.
            Nu får de en särskild behandling. För dem med kronisk smärta rekommenderas
            rehabilitering och sjukskrivning på mellan ett par månader upp
            till ett år. Detta är sagt för att ge perspektiv på tidsgränserna
            i lagförslaget. Sjukskrivningstiderna är basen för tidsgränserna
            i lagförslaget. Vi får en situation mer lik de flesta andra länders
            i Europa, som i genomsnitt har ett års sjukskrivning under en
            ramtid på ett och ett halvt år.
          </note>
          <note>
            Jag ställer den gamla frågan igen, fru talman: Vad vilja Socialdemokraterna?
            De är både för och emot. De vet inte på vilket ben de ska stå.
            De godkänner de viktiga principiella utgångspunkterna för rehabiliteringskedjan,
            till exempel att sjukpenningen prövas mot arbetsförmågan. Men
            de väjer för konsekvenserna, och de vill gärna skicka människor
            vidare till andra ersättningsanordningar, som de säger. Det är
            sorgligt, men socialdemokrater tänker gärna i banor av ersättningsanordningar.
          </note>
          <note>
            Men de säger också att de är beredda att ompröva det som inte
            har fungerat i sjukskrivningsprocessen. Välkomna i gänget, säger
            vi. Det är den omprövningen vi nu gör, fru talman.
          </note>
          <note>
            I detta anförande instämde Mikael Cederbratt (m), Tina Acketoft
            (fp) och Chatrine Pålsson Ahlgren (kd).
          </note>
          <note type="speaker">
            Anf. 166 RONNY OLANDER (s) replik:
          </note>
          <note>
            Fru talman! Helena Rivière har ett intressant sätt att uttrycka
            sig på. Jag har sett på er hemsida att du sitter med i en av spjutgrupperna
            kanske till och med leder den inom det här området. Därför är
            det lite extra spännande att lyssna på vad Helena Rivière säger.
            Tidigare har du gett uttryck för att Socialdemokraterna tycker
            synd om människor och att det är fråga om ett omhändertagande.
            Du anser att människor är starka och klarar sig själva så har
            jag uppfattat det.
          </note>
          <note>
            Människor är starka. De flesta människor är starka, men kanske
            inte genom hela livet. Av och till blir det en svacka i de allra
            flesta människors liv. Så kommer det att bli för Helena Rivière,
            och så kommer det att bli i mitt liv. Åtminstone på ålderns höst
            kommer vi alla att på något sätt bli svagare. Man kan komma till
            skada på jobbet. Kvinnor har många av dessa diffusa sjukdomar
            nacke, axlar, rygg, knä, och så vidare. Var hamnar de i detta
            system när de inte får klara diagnoser? Vi ser en fara i att de
            kan hamna vid sidan om.
          </note>
          <note>
            Plötsligt talar ni om alla som har fått sjukersättning. De har
            kanske ingen anställning kvar. De kommer inte tillbaka om de har
            en anställning därför att arbetsgivarna har ett annat turordningsområde
            än det område de utgick från. Det är bara på det turordningsområdet
            som de har en chans att få ett jobb tillbaka. Det är ett oerhört
            bekymmer. Det är det som vi socialdemokrater ser som ett bekymmer,
            och det är det vi vill bekämpa när, som vi uppfattar det, orättvisa
            och inte så supergenomtänkta förslag läggs fram.
          </note>
          <note>
            Ni har lite för bråttom. Om ni hade startat utredningen för två
            år sedan hade vi suttit i en annan position i dag. Då hade vi
            kunnat diskutera detta på ett annat sätt.
          </note>
          <note type="speaker">
            Anf. 167 HELENA RIVIÈRE (m) replik:
          </note>
          <note>
            Fru talman! Vi har en tilltro till människors förmåga. Det är
            den tilltron som måste till för att människor ska kunna komma
            tillbaka. De ska också tro på sig själva. Vi tror inte att det
            är lagförslag och styrning från regeringen, uppifrån, som får
            människor att komma tillbaka i arbete. Vi tror på dialogen mellan
            arbetstagare och arbetsgivare som tillsammans med Försäkringskassans
            personliga handläggare tar tag i problemen.
          </note>
          <note>
            Jag skulle vilja ställa en fråga till Ronny Olander. Han har
            efterlyst socialförsäkringsutredningen så många gånger. Jag undrar
            vad socialdemokratin har att säga om vad den fackliga grenen av
            arbetarrörelsen sysslar med. Vad har Socialdemokraterna att säga
            om desinformationen från LO som skickades i brev till hela kvarter
            i Stockholm? LO har enligt det brevet uppenbarligen uppfattningen
            att de är en del av parlamentet eftersom de ser det som självklart
            att de ska vara med i en parlamentarisk utredning. Tycker Socialdemokraterna
            att LO naturligt hör hemma i en parlamentarisk utredning?
          </note>
          <note type="speaker">
            Anf. 168 RONNY OLANDER (s) replik:
          </note>
          <note>
            Fru talman! I Senior 2005-utredningen satt arbetsmarknadens parter
            med. Det känns naturligt eftersom dessa frågor berör arbetsmarknaden
            på sedvanligt sätt. Svenskt Näringsliv, Företagarna, Saco, TCO
            och även LO var med. Arbetsmarknadens parter ska få lov att vara
            med eftersom de har ett stort inflytande på hur dessa frågor ska
            hanteras på själva arbetsplatsen.
          </note>
          <note>
            Vi har också stor tilltro till människors förmåga. Vi förstår
            också att människor av och till kan bli svaga på grund av sjukdom
            eller omständigheter på jobbet.
          </note>
          <note>
            Vad vilja Socialdemokraterna? Ni läser våra böcker, och tidigare
            åberopade ni Olof Palme fast det sades inte rent ut. Arbetarrörelsens
            hederskodex har alltid varit att göra din plikt och kräva din
            rätt. Det är så det ska vara. Det är så det har varit genom hela
            vår historia. Vi har faktiskt haft förtroende för att människor
            har kunnat vara med och bygga upp landet.
          </note>
          <note>
            Socialdemokraterna byggde inte landet, men vi gav förutsättningar
            för människor att utveckla Sverige till vad det är i dag.
          </note>
          <note>
            Om nu Svenska Kommun- och Landstingsförbundet snackar om 10 000
            människor som kanske åker ur systemet, 40 000 eller 500 miljoner
            kronor det ska sparas 17 miljarder på det här sättet så någonstans
            råkar någon illa ut. Svenska Kommun- och Landstingsförbundet är
            väl ändå ett samarbetsorgan där alla politiska partier ingår.
            Känner inte Helena Rivière oro för vad de säger om detta?
          </note>
          <note type="speaker">
            Anf. 169 HELENA RIVIÈRE (m) replik:
          </note>
          <note>
            Fru talman! Någonstans råkar någon illa ut. Inget förslag i världen
            kan täcka in alla tänkbara olyckor och rädda undan allting. Svaga
            kan alla bli. Men då är det viktiga med det här förslaget att
            vi sätter till alla klutar de första 90 dagarna, när den här bron
            som ni pratar om är öppen, bron tillbaka till arbetslivet. Vi
            vet ju att arbetsförmågan är någonting som ebbar ut ganska fort.
          </note>
          <note type="speaker">
            Anf. 170 TINA ACKETOFT (fp):
          </note>
          <note>
            Fru talman! Jag ska börja med att säga till Ronny Olander, som
            tycker att vi i majoriteten ska vara glada, att vi är glada. Vi
            är alldeles överlyckliga. Vi tycker att det är så roligt varje
            dag som fler människor kommer tillbaka till arbetsmarknaden. Vi
            kan i dag räkna in 165 000 människor som faktiskt har möjlighet
            att försörja sig själva 165 000 människor som inte hade den möjligheten
            med den förra regeringen, när ni hade makten. Du behöver inte
            vara orolig, Ronny! Vi är överlyckliga.
          </note>
          <note>
            För att hänvisa till Ronnys före detta partiledare kan jag också
            säga att vi är stolta men inte nöjda, för det finns otroligt mycket
            kvar att göra.
          </note>
          <note>
            Jag är nu inne på min andra mandatperiod som ledamot i arbetsmarknadsutskottet,
            och orsaken till att jag deltar i debatten i dag är att jag mellan
            åren 2002 och 2006 hade att skriva kraftfulla reservationer mot
            regeringens politik, mot en socialdemokratisk politik där man
            talade så oerhört vackert och engagerat, som Ronny Olander, om
            att alla ska med.
          </note>
          <note>
            Vad man gjorde i själva verket var att sortera ut människor ständigt
            och jämt. När det var som värst det vet vi redan, eftersom det
            mesta är sagt i dag var det 140 personer varje dag som lämnades
            efter därför att de inte var välkomna i arbetslivet. De ansågs
            vara för sjuka och för dåliga, och de kunde inte riktigt fylla
            sina skor i systemet.
          </note>
          <note>
            Jag vet inte hur många brev, mejl, telefonsamtal och personliga
            möten jag har haft med unga, speciellt unga kvinnor, som har varit
            helt förtvivlade över att de har blivit utsorterade. Jag har en
            väninna som har en lillasyster som heter Anna, och hon blev förtidspensionär
            vid 27 års ålder. Anna var förskollärare och vill inget hellre
            än att vara förskollärare. Det är detta hon har utbildat sig för,
            och hon brinner för sina barn. Hon tycker att det är något fantastiskt,
            och hon vill verkligen få arbeta. Men, nej, Anna hade ingen möjlighet.
          </note>
          <note>
            Hon fick nämligen problem med värk, och sedan började hon stångas
            i det här regelsystemet. Hon maldes mellan kvarnarna. Det var
            Försäkringskassan som bollade henne hit, och det var Arbetsförmedlingen
            som bollade henne dit. Det var sjukvården som över huvud taget
            inte tyckte att hon skulle göra något utan avvakta, vänta och
            se.
          </note>
          <note>
            Hon sade så här: Till slut, Tina, är man så sjuk och så trött
            att man inte orkar längre. Man sätter sig ned och accepterar det
            jag har väl ingenting att tillföra; jag räknas inte; jag har inget
            liv.
          </note>
          <note>
            Hon är 27 år. Vi har tidigare i dag hört om hur många som helst
            som har samma upplevelser, som har träffat Anna, Sara, Kajsa,
            Stina och Lisa eller vad de heter, alla dessa unga tjejer som
            har malts ned totalt.
          </note>
          <note>
            Det är därför, Ronny Olander, som vi är så glada över att vi
            i morgon kan klubba igenom kraftfulla åtgärder för att se till
            att de har möjlighet att vara kvar i arbetslivet.
          </note>
          <note>
            År 1997 utgjorde kvinnor 55 procent av förtidspensionärerna.
            Tio år senare var det 10 procent mer. Oppositionen står här och
            talar sig varm, utan att nämna några förändringar, för den politik
            som de förde så kraftfullt men som har inneburit att över 330
            000 kvinnor har skickats ut i förtidspension. Min kompis lillasyster
            Anna är en av de 330 000 personerna. Kan man bli annat än upprörd?
          </note>
          <note>
            Denna reform har tydliga tidsbegränsade steg och en rehabiliteringsgaranti
            som ställer tydliga krav på arbetsgivarna. Arbetsgivarna får krav
            på sig nu, Ronny! Det är samma sak med fackförbunden, som stod
            här ute och demonstrerade i går. Var är de i dag förresten? De
            lyser verkligen med sin frånvaro. De får också en press på sig.
            Och inte bara det: Försäkringskassan, Arbetsförmedlingen och alla
            får med denna metod en press på sig att se till att det inte blir
            som för Anna för fler. Jag hoppas att hon tittar nu, för jag har
            lovat att berätta om henne.
          </note>
          <note>
            Gränsdragningen mellan LO:s retorik och Socialdemokraternas är
            inte alltid helt glasklar, men det som har blivit tydligt under
            de senaste veckorna är att man nu helt plötsligt är emot en rehabiliteringsgaranti
            med tydliga steg och ansvarsfördelning. Det är man emot! Man vill
            med andra ord ha det som det har varit. Det är något som, med
            facit i hand, ter sig inte bara märkligt utan dessutom ganska
            cyniskt.
          </note>
          <note>
            Ännu märkligare ter det sig när LO nu i veckan driver högljudda
            och tvivelaktiga, får jag säga kampanjer mot enskilda riksdagsledamöter,
            och för den delen också riksdagsledamöters grannar. De går emot
            ett förslag som man så sent som 2007 själv stod för. Det är mycket
            märkligt över huvud taget.
          </note>
          <note>
            Tidigare i dag hade jag förmånen att träffa ett annat fackförbund,
            inte LO men ett av de större. De säger att man nu i de saltsjöbadsandeavtalsdiskussioner
            som man håller själv diskuterar att fackförbunden och arbetsgivarna
            behöver och är villiga att ta ett mycket större ansvar för rehabiliteringen
            och för omställningen. TCO uttrycker det till och med så tydligt
            att man säger att man behöver svänga detta är ordagrant från trygghet
            i anställning till trygghet i omställning. Detta gläder mig också
            enormt. Äntligen har vi ett fackförbund som ser att vad vi behöver
            är trygghet i omställning.
          </note>
          <note>
            Så länge människor bara har fått sjukpenning och så småningom
            sjukersättning har arbetsgivarnas rehabiliteringsansvar inte behövt
            aktiveras. Det har varit en enkel väg. Det har varit en enkel
            väg för arbetsgivarna att bli av med främst kvinnor som de inte
            tyckte platsade längre. Det har varit en enkel väg för facken,
            som inte har behövt engagera sig och ta det ansvar som man borde
            ha för sina medlemmar alla medlemmar oavsett kön. Det har också
            varit enkelt för Försäkringskassan att bli av med de pappershögar
            som de har varit överhopade med på sina skrivbord. Efter tolv
            månader har man kunnat lägga människorna i den gigantiska utkorgen:
            ut från arbetsgemenskapen, in i förtidspensionen.
          </note>
          <note>
            Vi vet att ynka en procent av dem som sorterades in i förtidspension
            har kommit tillbaka till arbetsgemenskapen igen. Det kommer allianspartierna
            inte längre att tillåta. Så är det bara. Det är därför vi presenterar
            det här förslaget i dag.
          </note>
          <note>
            Otryggt och orättvist, har vissa talare angett som kritik mot
            detta förslag. Säg det till Anna, som blev förtidspensionär mot
            sin vilja! Otryggt och orättvist det var för att ingen ville eller
            hann se att hon fanns. Med denna modell kan Anna se ljus i tunneln,
            och det är jag stolt över. Jag är både stolt och glad. Nu får
            hon faktiskt en möjlighet.
          </note>
          <note>
            Fru talman! Jag tror inte att någon politiker eller någon människa
            ger sig in i politiken därför att man vill försämra för någon
            annan. Jag tror att vi alla här har en genuin övertygelse och
            passion i det vi gör, att vi vill göra saker och ting bättre.
            Låt oss då göra det!
          </note>
          <note>
            Ronny! Jag är stolt. Jag är glad. Jag är inte nöjd, men med det
            här förslaget som vi lägger fram och med den minister vi har i
            dag känner jag mig trygg.
          </note>
          <note>
            I detta anförande instämde Gunnar Andrén, Tobias Krantz och Ulf
            Nilsson (alla fp), Gunnar Axén, Mikael Cederbratt och Göran Thingwall
            (alla m), Solveig Zander (c), samt Lars Gustafsson och Chatrine
            Pålsson Ahlgren (båda kd).
          </note>
          <note type="speaker">
            Anf. 171 RONNY OLANDER (s) replik:
          </note>
          <note>
            Fru talman! Jag känner inte Anna som är 27 år personligen, men
            du gör det, Tina Acketoft.
          </note>
          <note>
            Det är alltid bekymmersamt när unga människor av någon anledning
            har det så här, och är det mot deras vilja är det definitivt ingenting
            som vi accepterar absolut inte. Det var därför som vi höjde just
            i aktivitetsersättningen.
          </note>
          <note>
            Hela samhällets resurser skulle sättas in. I alla fall höjde
            vi det från 19 år. Det var många som blev förtidspensionerade
            då också. Då var det aktivitetsersättning, därav namnet, upp till
            30 år. Det handlar om samhällets resurser. Det står vi fortfarande
            fast vid, och vi ställer fortfarande krav på Försäkringskassan,
            Arbetsförmedlingen, på alla aktörer över huvud taget och också
            på arbetsgivare i förekommande fall.
          </note>
          <note>
            Tina Acketoft säger kraftfulla åtgärder. Vad är det då du tänker
            på för just den här gruppen? Det kan vara arbetsgivarens ansvar.
            Det är ändå rätt kul att ni har börjat prata om arbetsgivarnas
            ansvar. Det har ju inte varit på tio-i-topp-listan för er hittills.
          </note>
          <note>
            Jag och vi säger att det finns många duktiga arbetsgivare som
            verkligen gör sitt yttersta och tar hand om sin personal. Vi har
            träffat flera av dem över landet. Men det finns också en hel del
            som får en chans att med det här förslaget säga: Nej, nu kör vi
            lite lugnt och fint här.
          </note>
          <note>
            Blir det arbetsgivarens ansvar i en kraftfull åtgärd, Tina Acketoft?
            Man kan skriva ned det på en bit papper, och så skickar man det
            till Försäkringskassan.
          </note>
          <note>
            Sedan gäller det avstämningsmöten. Jag tänker på de arbetsgivare
            som inte gör någonting. Vart går jag då som enskild person? Vem
            går jag då till och säger att jag vill komma i jobb? Var finns
            det i detta förslag eller i andra förslag?
          </note>
          <note>
            Hur hjälper detta förslag de långtidsarbetslösa? Det är ändå
            så, i all glädjepolitik som nämns, att det är en tredubbling av
            långtidsarbetslösheten för unga. Jag begär inte att ni ska vara
            tacksamma för att ni tog över ett Sverige som var i största glans
            2006. Det begär jag inte, för det hade varit för mycket.
          </note>
          <note type="speaker">
            Anf. 172 TINA ACKETOFT (fp) replik:
          </note>
          <note>
            Fru talman! Nej, Ronny, vi är inte tacksamma för att det dagligen
            utpensionerades 140 stycken från arbetsmarknaden under den tid
            när vi kom till makten. Det var vi absolut inte glada över att
            ta över.
          </note>
          <note>
            Vad vi är glada över är att vi på så kort tid kan presentera
            ett konkret förslag med tydliga riktlinjer, med en tydlig ansvarfördelning,
            med tydliga kontrollinsatser, där man faktiskt kan säga att det
            inte går an längre för en arbetsgivare heller, Ronny Olander.
          </note>
          <note>
            Jag har alltid ställt likadana krav på arbetsgivarna, när vi
            har haft diskussioner med dem, som jag gör på facket. Jag tycker
            nämligen att vi, om vi ska ha en svensk modell som ska fungera,
            måste ha två parter som tar ansvar tillsammans.
          </note>
          <note>
            Så nej, jag är inte stolt över det, men jag är stolt över att
            vi har presenterat en tydlig rehabiliteringskedja med en tydlig
            tidsindelning.
          </note>
          <note type="speaker">
            Anf. 173 RONNY OLANDER (s) replik:
          </note>
          <note>
            Fru talman! Jag undrar vad Tina Acketoft ska säga till Anders
            Borg nästa gång hon möter honom, eller när ni ses i er partigrupp,
            när han säger: Det tar två år innan man märker av den borgerliga
            politiken. Det var det jag menade, inte att människor kommer till
            skada eller drabbas av olycka eller blir förtidspensionerade.
            Det är ingen bra grej.
          </note>
          <note>
            Men vi måste också acceptera att vissa människor efter ett hårt
            arbetsliv det kan vara tidigt; det kan vara sent har rätt att
            få sin försäkringslösning prövad.
          </note>
          <note>
            Nu för ni ett resonemang här och ni har gjort det i flera timmar
            precis som att alla ska ur systemet. Är det så ni har tänkt egentligen
            i slutändan? För hur ska ni annars få ihop 17 miljarder? 17 000
            miljoner kronor ska det här spara, säger Försäkringskassan och
            Arbetsförmedlingen. Var ska ni få fatt i pengarna? Det är ju gigantiska
            pengar som det handlar om.
          </note>
          <note>
            Vad gäller företagshälsovård stöder vi det. Det är bra. Det är
            väl 5060 procent som har företagshälsovård. Det är de stora företagen,
            och där finns det mest sjuka, tyvärr. Hos de små arbetsgivarna
            sköter sig många jätteexemplariskt. De sitter och fikar och snackar
            och säger: Jag mår inte bra. Och så talar de om någon maskin,
            och då säger man: Ja, då får vi fixa till det. Det är en nära
            gemenskap som finns.
          </note>
          <note>
            Vi hade själv planer nu blev det inte så vad gäller företagshälsovården,
            att skruva upp ännu mer. Vi har nämligen haft en företagshälsovård
            som har varit medicinsk och teknisk. Ingen pratar om den psykosociala
            delen i företagshälsovården. Vi vet i dag hur arbetslivet puttar
            ut människor, slår ut människor. Det är inte samma arbetsmarknad
            i dag som det var för några år sedan eller, som någon har sagt,
            för 30 år sedan. Den där kaffekoppen och pausen är borta.
          </note>
          <note>
            Man springer fortare. Det är centraliserade organisationer. Det
            är större ansvar för pengar och så vidare. Och det är just-in-time
            . Det är det som gör det besvärligt när vi nu diskuterar den här
            frågan. Vad gör vi med de arbetsgivare som säger att de inte bryr
            sig eller som inte säger något utan bara låter tiden gå? Det är
            tre månader, sex månader och sedan: goodbye .
          </note>
          <note type="speaker">
            Anf. 174 TINA ACKETOFT (fp) replik:
          </note>
          <note>
            Fru talman! Alldeles nyss stod Ronny Olander här och var väldigt
            stolt över det faktum att vi producerar i högre takt än vi någonsin
            har gjort tidigare. Nu är det helt plötsligt ett problem.
          </note>
          <note>
            Det är inte det som är problemet över huvud taget. Produktionsökningstakten
            är inte ett problem. Det är någonting som vi ska vara glada över,
            för den kan betala just alla de åtgärder som vi behöver. Det är
            därför vi ska ha det.
          </note>
          <note>
            Det är lite svårt att följa tråden ibland när Ronny Olander pratar.
            Han pratar mycket och gärna, men jag kan egentligen inte se någon
            röd tråd i det hela.
          </note>
          <note>
            Men jag kommer tillbaka till rehabiliteringskedjan, som presenteras
            i dag. Där finns klara och tydliga åtgärder. Vi ställer krav på
            arbetsgivarna. Ronny Olander borde vara väldigt glad över detta.
            Vi ställer krav på fackförbunden, att de tar sitt ansvar, på Arbetsförmedlingen,
            på Försäkringskassan och också på den enskilda individen.
          </note>
          <note>
            Det är nämligen någonting som är märkligt. Det är många som har
            det svårt i vårt land, men de flesta har det faktiskt bra. Lik
            förbaskat är vi sjukast i världen. Det är någonting som är sjukt
            i staten Sverige. Det försöker vi rätta till nu.
          </note>
          <note>
            Anf. 175 SIW WITTGREN-AHL (s) replik:
          </note>
          <note>
            Fru talman! Jag kunde inte låta bli att begära ordet när Tina
            Acketoft pratade om sin granne Anna och hur detta förslag berör
            henne. Det skulle jag också gärna vilja veta. Vad i detta förslag
            gör att Anna, din granne, kommer att må bättre?
          </note>
          <note>
            Har ni talat om för henne att sjuk- och aktivitetsersättningen
            ska försvinna? Har ni talat om för henne att det kommer resursjobb
            till Arbetsförmedlingen? Dem har ingen sett ännu det står bara
            att de ska komma. Det finns inte anslaget i budgeten här. I den
            proposition som vi ska ta upp här i dag talas det inte om någonting
            sådant.
          </note>
          <note>
            Man lägger ut parenteser i sjukförsäkringen. Man får heller ingen
            hjälp av Arbetsförmedlingen. Man har rätt att gå till Arbetsförmedlingen.
            Det är den enskilde som ska ta de här initiativen.
          </note>
          <note>
            Då undrar jag över Anna, som inte ville gå i pension. Vad har
            hon för chanser i dag, när hon är förskollärare? Vilken diagnos
            har hon? Jag undrar om hon över huvud taget får fortsätta. Hur
            kan du lova Anna att hon får ett arbete så att hon inte bara står
            utan ersättning? Det är nämligen det vi diskuterar, för det förslag
            vi ska ta upp i dag garanterar ingenting. Det garanterar att det
            prövas om man kan uppbära sjukpenning efter tre månader och efter
            sex månader. Efter ett år är man utförsäkrad.
          </note>
          <note>
            Det är därför vi är så oroade över det här. Det är faktiskt så
            att vissa beräknar att 40 000 kommer att stå utan ersättning.
            Och man vet direkt att 10 000 kanske kommer att hamna i en situation
            med socialbidrag. Vad är det då som säger att det inte kommer
            att hända din granne, som är 27 år och som redan nu är skadad
            och som har varit hemma länge?
          </note>
          <note>
            Vilken form av rehabilitering ska hon få, enligt detta förslag?
            I det förslag som vi diskuterar i dag är det inte med. Det är
            därför vi är oroliga. Jag skulle gärna vilja veta vad du kommer
            att säga till din granne.
          </note>
          <note>
            Var finns de pengarna? Var finns det skyddet för henne, så att
            hon blir rehabiliterad, så att hon kan återgå till arbetsmarknaden?
            Det är någonting vi alla vill.
          </note>
          <note>
            Ni pratar om att det ska komma mer förslag, men dem har vi inte
            sett. Jag undrar: När kommer de förslagen? Det ingår inte här
            i dag.
          </note>
          <note type="speaker">
            Anf. 176 TINA ACKETOFT (fp) replik:
          </note>
          <note>
            Fru talman! Av någon orsak blev jag inte direkt överraskad över
            att Siw Wittgren-Ahl begärde en replik. Men jag vet också att
            Siw Wittgren-Ahl faktiskt har suttit och lyssnat under hela den
            här debatten.
          </note>
          <note>
            Om hon missade när ministern förklarade detta är det någonting
            som är fel. Jag vet å andra sidan att ljudanläggningen här är
            dålig. Men där fanns klara och tydliga besked i fråga om hur det
            ska finansieras. Där fanns klara och tydliga besked i fråga om
            vilka aktörer som kommer in, och det fanns klara och tydliga besked
            också vad gäller det avtal med SKL som faktiskt undertecknades
            i går, där det finns en konkret, gemensam överenskommelse.
          </note>
          <note>
            Siw Wittgren-Ahl frågade vad jag säger till min granne. Det är
            inte min granne, men det är helt okej. Med den politik som har
            rått orkade hon inte, för det fanns ingen som lyssnade på henne.
            Hon orkade inte längre, utan hon tog förtidspension. Hon sade:
            Jag är väl inte värd mer då, Tina. Det är väl så det ska vara.
            Nu finns det någon som kan lyssna på henne. Nu finns det någonstans
            hon kan gå.
          </note>
          <note>
            Man kan titta på hur det ser ut på förskolorna i dag. Om det
            finns en möjlighet att hon rent fysiskt kan gå in där igen, om
            det är på deltid eller hur det nu må vara, är jag helt övertygad
            om att det finns en plats för henne. För är det någonting vi behöver
            så är det förskollärare.
          </note>
          <note>
            Anf. 177 SIW WITTGREN-AHL (s) replik:
          </note>
          <note>
            Fru talman! Detta förslag innebär en parentes. Skulle hon gå
            in och jobba på deltid tar den parentesen slut efter 365 dagar,
            och då får hon ingen mer sjukersättning. Det är det vi diskuterar
            i detta förslag.
          </note>
          <note>
            Nu sitter ni där som fågelholkar, men ni har inte läst på ert
            eget förslag. Varje halvtidssjukskrivningsdag innebär att man
            tar ut en dag. Det är det som står i detta förslag.
          </note>
          <note>
            Jag vet att Tina Acketoft är folkpartist. Tidigare har ni stått
            för jämställdhet mellan kvinnor och män. Det är ingen kvinna som
            kan försörja sig på en halvtid i dag.
          </note>
          <note>
            Men jag vet inte om ni har övergett era jämställdhetsmål också,
            precis som ni nu har övergett inkomstbortfallsprincipen i socialförsäkringarna.
          </note>
          <note>
            Detta är viktigt, och det är det som står i propositionen. Det
            är det som gör facket, organisationerna och de handikappade upprörda.
            Vi är tillbaka till detta, och om man har ett handikapp när man
            är ung, som någon beskrev, kan man inte flytta från mamma och
            pappa, för vad ska ersättningen utgå från och vilka jobb ska man
            få? Det finns nämligen inga förslag i dag som garanterar att din
            granne, Tina Acketoft, kommer att få ett heltidsjobb som hon kan
            försörja sig på. Det finns ingenting som gör att Lars garanteras
            en anställning som gör att han kan leva ett rikt liv med ersättning
            fullt ut.
          </note>
          <note type="speaker">
            Anf. 178 TINA ACKETOFT (fp) replik:
          </note>
          <note>
            Fru talman! Det är så märkligt att när socialdemokrater diskuterar
            arbetsmarknadspolitik, eller i detta fall socialförsäkringspolitik,
            är det som de först och ständigt alltid talar om rätten till bidrag.
            Detta är alltid konstant, och det är alltid allas rättighet. De
            talar aldrig om rätten till arbete.
          </note>
          <note>
            Det är väl självklart att om man kan jobba så försörjer man sig
            på det. Kan man inte arbeta har man rätt till ersättning. Det
            är två helt olika saker.
          </note>
          <note>
            Men ständigt och jämt blandar Socialdemokraterna ihop begreppen.
            Men så är det. Jag har suttit i arbetsmarknadsutskottet i sex
            år. Arbetsmarknadspolitiken från Socialdemokraterna är ständigt
            och jämt en bidragspolitik, och de blandar ihop korten hej vilt.
          </note>
          <note>
            Jag säger det igen: Kan man arbeta och försörja sig själv ska
            man få en möjlighet. Då står vi som garant. Enligt denna rehabiliteringsgaranti
            får man en möjlighet att gå ut på arbetsmarknaden. Man ska inte
            slängas in i ett förvar, i sitt eget hem eller var det än är,
            och få höra: Du är inte välkommen. Du får inte delta på våra premisser.
          </note>
          <note>
            I själva verket behöver vi alla händer och fötter och allt annat
            som vi kan få.
          </note>
          <note type="speaker">
            Anf. 179 GUNVOR G ERICSON (mp) replik:
          </note>
          <note>
            Fru talman! Tina Acketoft beskrev problemen väldigt väl i sin
            talande beskrivning om Anna. Jag vet inte om Tina Acketoft lyssnade
            när jag berättade om Fatima som också är förskollärare.
          </note>
          <note>
            Det som jag däremot saknade, och som Tina Acketoft inte nämnde
            i sitt anförande, var att antalet sjukskrivna personer faktiskt
            har minskat sedan 2002.
          </note>
          <note>
            Vid den hearing som socialförsäkringsutskottet höll inför att
            vi skulle anta betänkandet i utskottet redovisades en hel del
            intressanta siffror.
          </note>
          <note>
            Prognosen med dagens regelverk, såsom det ser ut nu, är att antalet
            påbörjade sjukfall minskar snabbt. Färre sjukfall blir långvariga,
            och färre riskerar därför att få sjukersättning.
          </note>
          <note>
            Vi vet att under 20082011 kommer fler än tidigare att fylla 65
            år eftersom 40-talisterna då uppnår den åldern.
          </note>
          <note>
            Även om vi nu inte skulle anta detta drastiska förslag i riksdagen
            skulle ohälsotalet minska till 33 dagar. Det ohälsotal som Försäkringskassan
            redovisade i april var 37,7, där kvinnor stod för 45,4 dagar och
            män för 30 dagar. Det är en oacceptabelt stor skillnad.
          </note>
          <note>
            Jag förstår inte hur detta förslag, som Tina Acketoft talar sig
            varm för, och dessa tidsgränser skulle kunna hjälpa Anna. Förklara
            det för mig.
          </note>
          <note type="speaker">
            Anf. 180 TINA ACKETOFT (fp) replik:
          </note>
          <note>
            Fru talman! Jag ber om ursäkt. Jag är en dålig pedagog. Jag är
            en av de få i Folkpartiet som faktiskt inte har lärarbakgrund.
            Men det är uppenbart att jag är en väldigt dålig pedagog eftersom
            Siw Wittgren-Ahl ställde precis samma fråga, och jag svarade på
            den. Det är ungefär samma fågelholksutseende som möter mig nu.
          </note>
          <note>
            Antalet långtidssjukskrivna unga kvinnor har ökat, och det ökar
            ständigt. Sedan kan vi använda statistiken på ett sådant sätt
            att vi säger att de går i pension och att de därför inte längre
            ingår i sjuktalen. Den föregående talaren sade nämligen att oavsett
            om vi har de sjuktal som vi har kommer befolkningspyramiden att
            lösa problemet med sjukskrivningstalen.
          </note>
          <note>
            Men oavsett om det är så, är det fortfarande individer som vi
            talar om hela tiden som faktiskt inte får lov att delta på arbetsmarknaden
            och som inte har kunnat göra det därför att de inte haft tillgång
            till rehabilitering och därför att de har bollats runt i systemet
            där ingen har tagit ansvar för dem. Arbetsgivare, fackförbund
            och Arbetsförmedlingen har inte tagit detta ansvar. Det är detta
            som är hela poängen med den reform som vi nu genomför.
          </note>
          <note>
            Har man inte efter 6 timmar och 45 minuter hängt med på vad som
            är huvudpoängen, nämligen att man ska tvinga arbetsgivarna att
            faktiskt ta sitt ansvar och också hjälpa arbetstagarna ut på arbetsmarknaden
            på detta sätt? Har man inte förstått att det är Försäkringskassan
            och sjukvården som ska samverka kring dessa åtgärder som ökar
            möjligheterna till en återgång till arbete på den egna arbetsplatsen
            eller på någon annan eller i ytterligare någon ny sysselsättning?
            Har man inte förstått det ber jag om ursäkt igen. Men då är vi
            tydligen många i denna sal som har varit dåliga pedagoger under
            snart sju timmar.
          </note>
          <note type="speaker">
            Anf. 181 GUNVOR G ERICSON (mp) replik:
          </note>
          <note>
            Fru talman! Nej, Tina Acketoft, läser man propositionen ordentligt
            och ser vad som faktiskt står där så får inte Anna eller Fatima
            några rättigheter att till exempel kräva ett avstämningssamtal.
            Det ingår inte i detta förslag.
          </note>
          <note>
            Dessa tidsgränser hjälper inte heller människor att få rehabilitering.
            De rehabiliteringsförslag som vi har talat om i denna debatt under
            sexsju timmar ingår inte i denna proposition. Man säger att det
            ska komma sedan. Det låter nästan som Alfons Åberg.
          </note>
          <note>
            Miljöpartiets förslag om en dörr in att slå ihop sjukförsäkring,
            a-kassa och försörjningsstöd och att det ska finnas en coach som
            kan ge individuell hjälp tror jag skulle ge mycket större möjligheter
            att hjälpa både Anna och Fatima. Jag önskar att vi hade kunnat
            få diskutera det i en parlamentarisk utredning i stället för att
            ni trycker igenom detta förslag som faktiskt innebär en historisk
            förändring av sjukförsäkringssystemet.
          </note>
          <note>
            Vi behöver en trygghet i arbetslivet. Detta förslag om tidsgränser
            ger inte denna trygghet.
          </note>
          <note>
            Det talas om att man ska göra detta sedan. Ja, vi har hört om
            rehabiliteringsgarantin och om företagshälsovårdens förslag om
            att kunna idka sjukvård. Men varför kunde man inte tillsätta denna
            breda parlamentariska utredning så att vi kunde ha fått ett förslag
            som kanske fler kunde stå bakom och som också skulle kunna hjälpa
            fler människor än detta förslag kommer att göra som skapar en
            stark oro bland många människor?
          </note>
          <note type="speaker">
            Anf. 182 TINA ACKETOFT (fp) replik:
          </note>
          <note>
            Fru talman! Jag är fullständigt övertygad om att denna starka
            oro till mycket stor del beror på de brev som LO har skickat ut
            till olika valkretsar och på den annonskampanj som har pågått
            där man faktiskt har pekat ut enskilda riksdagsledamöter som raserar
            det pågående systemet. Jag är helt övertygad om att en stor del
            av denna oro består i att man faktiskt inte klart och tydligt
            har förklarat detta utan i stället har sagt: Nu kommer det en
            förändring, och den trycks igenom med stor hastighet och så vidare.
          </note>
          <note>
            Samtidigt säger vi: Ja, det kommer en förändring. Tack i himlen
            för att det kommer en förändring.
          </note>
          <note>
            Anna säger också: Tack i himlen för att det kommer en förändring.
            Det säger även alla de andra som har blivit utpensionerade från
            våra vanliga system och som inte har fått sin plats på arbetsmarknaden.
          </note>
          <note>
            Tack i himlen för att det kommer en förändring, säger jag.
          </note>
          <note>
            Å ena sidan säger ni att detta har drivits igenom alldeles för
            snabbt. Det har gått alldeles för fort. Å andra sidan säger Ronny
            Olander: Ni har haft två år på er, varför har ni gjort någonting
            förrän nu?
          </note>
          <note>
            Hur vill ni ha det? Är det för snabbt, eller är det för långsamt?
          </note>
          <note>
            Nu har vi ett förslag som föreligger och som bygger på en utredning
            som ni själva skrev direktiven till. Det bygger på den utredningen.
            Vi har ett förslag, och det är ingen som säger att detta är det
            allena saliggörande. Det kommer säkert att behöva göras ändringar
            på vägen. Jag tror och hoppas att denna regering faktiskt är så
            lyhörd att den kan ta till sig argument från brukarna, från arbetsgivarna
            och från fackförbunden efter hand. Det finns inte en modell som
            passar alla, och det finns ingen som kan säga att en modell är
            till för all evighet. Nu har vi detta, och jag ser med stor förtröstan
            på att de som har varit utelåsta från arbetslivet kan få en chans
            att komma tillbaka igen och ha lite värdighet i sitt liv.
          </note>
          <note type="speaker">
            Anf. 183 CHATRINE PÅLSSON AHLGREN (kd):
          </note>
          <note>
            Fru talman! Jag ska börja med att säga att det är mycket som
            har sagts här i kammaren i dag. Det beror väl på att detta är
            en oerhört viktig fråga. Någonstans hoppas jag att alla inser
            hur verkligheten ser ut och att det inte fungerar i dag.
          </note>
          <note>
            Om det hade fungerat i dag hade ju regeringen inte behövt lägga
            fram en proposition och då hade Socialdemokraterna kanske inte
            gett Anna Hedborg, som under oerhört många år jobbat med de här
            frågorna, uppdraget att vara utredare av frågan. Därför behöver
            något göras.
          </note>
          <note>
            Anledningen till att jag begär ordet i den här frågan är att
            det känns så oerhört svårt att 550 000 människor i dag har hamnat
            i en situation med förtidspension, något som man egentligen inte
            vill.
          </note>
          <note>
            Hur känner var och en av de här människorna sig? Många av oss
            känner flera av dem. Hur känns det att inte behövas, att inte
            duga och att andras insatser i samhället och personliga kunskaper,
            erfarenheter, egenskaper och utbildning behövs men inte min? Jag
            undrar hur det känns för de nästan 30 000 ungdomar i åldern 2030
            år till vilka samhället redan har sagt: Sorry , vi behöver inte
            dig. Du duger inte.
          </note>
          <note>
            Det är på grund av detta som jag känner att regeringens proposition
            är nödvändig. Alliansregeringen har åsikten att alla behövs i
            samhällsbygget. Om ett samhälle inte kan fixa till regler så att
            alla människor kan välkomnas in i samhällsbygget är det något
            som är fel.
          </note>
          <note>
            Man kan kritisera den här propositionen, vilket många har gjort.
            Men jag tycker att det är bättre att kritisera sakligt än att
            ha svepande formuleringar om saker som mer eller mindre är osanna.
          </note>
          <note>
            Jag tänker på varje människa som i dag har hamnat i den här situationen
            och som känt: Man har inte gjort sitt bästa för att jag ska vara
            behövd! Om jag i olika sammanhang brukar jag verkligen sätta mig
            in i den situationen var en av de här människorna skulle jag ha
            varit överlycklig över ett regeringsförslag där man säger: Ni
            ska göra allt för att anpassa situationen så att Chatrine Pålsson
            Ahlgren behövs någonstans. Att man inte accepterar att människor
            är utsorterade och utslussade i samhället är ju ett sätt att värdera
            människor.
          </note>
          <note>
            Det här är en i grunden djupt etisk fråga, mina vänner!
          </note>
          <note>
            Man hör många säga att det här ska vara ett hot mot människor,
            men det är precis tvärtom. Det är ju en hjälp. Det ska vara en
            skjuts, en sviktbräda och ett stöd på individnivå när det gäller
            vad man behöver för att komma ut det är ju så modernt att komma
            ut.
          </note>
          <note>
            Äntligen kan jag väl också hålla med om Socialdemokraternas devis
            i förra valrörelsen: Alla ska med; så enkelt är det. Det skulle
            jag vilja yrka bifall till. Eftersom jag tycker så tänker jag
            yrka bifall till utskottets förslag i det betänkande som här föreligger.
          </note>
          <note>
            I detta anförande instämde Lars Gustafsson (kd), Gunnar Axén,
            Mikael Cederbratt, Mats G Nilsson, Göran Thingwall och Marianne
            Watz (alla m), Solveig Zander (c) samt Tobias Krantz och Tina
            Acketoft (båda fp).
          </note>
          <note type="speaker">
            Anf. 184 JENNIE NILSSON (s):
          </note>
          <note>
            Fru talman! Det förslag som vi i dag debatterar går under beteckningen
            rehabiliteringskedjan. Men efter att ha lusläst propositionen
            och efter att ha lyssnat av socialförsäkringsutskottets hearing
            och ett stort antal debattörer, inklusive ansvarig minister här
            i dag, kan jag bara konstatera att propositionen inte innehåller
            några som helst förslag som innebär förbättrad rehabilitering
            eller ökade möjligheter för den som drabbats av ohälsa att återgå
            i arbete.
          </note>
          <note>
            I stället växer bilden fram av ett förslag där man ensidigt lägger
            över allt ansvar på den enskilda individen. Ekonomiska incitament
            i form av sänkta ersättningsnivåer ska förmå sjuka människor att
            bli friska eller möjligen att strunta i att de är sjuka och arbeta
            ändå. Det är den borgerliga regeringens, alliansregeringens, så
            kallade arbetslinje i ett nötskal.
          </note>
          <note>
            En rad försämringar av sjukförsäkringen i form av stelbenta tidsgränser,
            mer exkluderande bedömningar av arbetsförmågan och sänkta ersättningsnivåer
            utgör grunden i förslaget. Det är magstarkt att kalla det för
            en rehabiliteringskedja.
          </note>
          <note>
            Tyvärr känner vi igen detta sätt att arbeta. Den borgerliga förnyelsen
            består uteslutande i ny retorik. Med en ny etikett ska gammal
            klassisk högerpolitik framstå som ny och mer sympatisk.
          </note>
          <note>
            Begreppet utanförskap används konsekvent som alibi för att rasera
            vanliga människors trygghet.
          </note>
          <note>
            Förslaget är dessutom en del i en större helhet. Tillsammans
            med försämringar i a-kassan, skatterabatten på hushållsnära tjänster,
            nedskärningar av såväl vuxenutbildning som arbetsmarknadspolitik,
            privatiseringar av sjukvården och så vidare utgör förslaget ytterligare
            en hörnsten i det systemskifte som borgarna i valrörelsen lovade
            att inte göra men nu ändå gör.
          </note>
          <note>
            En stor del av svenska folket känner sig med rätta lurade. Försämringar
            är försämringar, oavsett vad man väljer att kalla dem och oavsett
            hur man väljer att förpacka dem.
          </note>
          <note>
            Fru talman! Regeringens förslag innebär att enbart individen
            ska ha förpliktelser, medan andra aktörer exempelvis arbetsgivarna
            fråntas ansvar. Förslaget innebär också en urholkning av anställningsskyddet
            för den som drabbas av långvarig sjukdom. Snäva och mot individen
            ensidigt riktade tidsgränser innebär att många tidigt i processen
            riskerar att förlora sina arbeten. Till detta ska läggas krångliga
            regler och en uppenbar risk för den enskilde att bli utförsäkrad,
            och bilden av förslaget är därmed komplett.
          </note>
          <note>
            Den här kritiken delas helt eller delvis av i stort sett alla
            remissinstanser. Trots det väljer regeringen att fullfölja förslaget.
          </note>
          <note>
            Flera pekar på att situationer kan uppstå där den enskilde är
            för sjuk för att arbeta men ändå kan förlora rätten till sjukpenning.
            LO, TCO, Sveriges Kommuner och Landsting som är arbetsgivare för
            en fjärdedel av arbetstagarna på arbetsmarknaden, Arbetsdomstolen
            med flera lyfter fram att förslaget innebär betydande ingrepp
            i arbetsrätten och i anställningsskyddet.
          </note>
          <note>
            Att regeringen inte lyssnar på de aktörer som bäst kan bedöma
            de arbetsrättsliga effekterna av förslaget är anmärkningsvärt
            och allvarligt.
          </note>
          <note>
            Att sedan kalla ett förslag för en rehabiliteringskedja ett förslag
            där man tar bort arbetsgivarens skyldighet att upprätta rehabiliteringsutredningar
            och tar bort Försäkringskassans ansvar för att kalla till avstämningsmöten
            inom 90 dagar och som helt saknar incitament och sanktioner för
            alla aktörer i processen utom den sjuke och inte innehåller några
            idéer om verktyg för att underlätta rehabilitering och återgång
            till arbete är sanslöst.
          </note>
          <note>
            Det skulle ha varit komiskt om det inte hade varit så sorgligt.
          </note>
          <note>
            Fru talman! Vi socialdemokrater anser att först när man kan erbjuda
            rätta insatserna i rätt tid och på rätt plats kan man ställa krav
            på att människor tar vara på de möjligheter som erbjuds. Först
            då kan man tala om en arbetslinje värd namnet.
          </note>
          <note>
            Behoven är olika och inte sällan sammansatta. Förutom stödpersoner,
            medicinsk behandling, psykoterapi, utbildning och arbetsträning
            kan det handla om konkreta anpassningsåtgärder på arbetsplatsen.
            Flexibla arbetstider och önskemål om ett mindre stressigt arbetsliv
            kan också vara viktigt. Många kan komma tillbaka om rätt stöd
            ges i rätt tid och på rätt plats.
          </note>
          <note>
            Ett grundproblem i dag är detta har lyfts fram av många i debatten
            här i dag; det finns också med i den utredning som det hänvisas
            till att åtgärderna ofta kommit in alltför sent i sjukskrivningsprocessen
            och att det i många fall saknas en samordning där en sådan skulle
            behövas.
          </note>
          <note>
            Vi vill ta fasta på att åtgärda det som inte fungerar, samtidigt
            som vi vill bygga vidare på det som faktiskt är bra med nuvarande
            system. Den stora utmaningen, som regeringen inte ens adresserar
            i sitt förslag, är att få alla aktörer inklusive vårdkedjan att
            samverka. Vi vill därför se över möjligheterna till en vidareutvecklad
            finansiell samordning över hela landet. Tyngdpunkten ska läggas
            på människors arbetsförmåga.
          </note>
          <note>
            Ytterligare en metod kan vara ett omställningsavtal med rehabilitering,
            för hela arbetsmarknaden. Men den huvudsakliga inriktningen när
            det gäller lagstiftningen måste vara att förebygga ohälsa och
            att på ett tidigt stadium upptäcka och åtgärda de hälsorisker
            som finns i arbetslivet.
          </note>
          <note>
            Insatserna när det gäller förebyggande arbetsmiljöarbete måste
            förstärkas, och sanktionerna måste vara tydliga.
          </note>
          <note>
            Vidare vill vi att företagshälsovården ska utvecklas. Det är
            dåliga arbetsmiljöer, inte de anställda som drabbas av dem, som
            måste utsorteras.
          </note>
          <note>
            Utsortering, ensidigt ansvar och sänkta ersättningar är inte
            bara någonting orättvist, det kommer att drabba både enskilda
            och hela samhället negativt.
          </note>
          <note>
            Avslutningsvis: Jag har någon gång fått lära mig att kännetecknande
            för ett bra förslag är att de som företräder det med glöd och
            i positiva ordalag beskriver, debatterar och försvarar sitt förslag.
            Kännetecknande för ett dåligt förslag är att man försöker undvika
            att prata om sitt förslag utan hellre så mycket som det bara går
            i både möjliga och omöjliga situationer försöker få debatten att
            handla om något annat, helst om motståndarna. Jag ber er som har
            lyssnat på debatten i dag att reflektera över karaktären på den
            här debatten.
          </note>
          <note>
            Min slutsats av det jag har hört under snart sex sju timmar är
            att merparten av majoritetens företrädare inte riktigt tror på
            sitt eget förslag. Mitt förslag är: Släng det där det hör hemma,
            i papperskorgen, och yrka i stället bifall till förslaget om en
            parlamentarisk utredning.
          </note>
          <note>
            I detta anförande instämde Siw Wittgren-Ahl, Matilda Ernkrans,
            Kurt Kvarnström, Ronny Olander och Göte Wahlström (alla s) samt
            LiseLotte Olsson (v) och Gunvor G Ericson (mp).
          </note>
          <note type="speaker">
            Anf. 185 ANDRE VICE TALMANNEN:
          </note>
          <note>
            Nu kommer jag att låta ledamoten Margareta Israelsson ta över.
            Vi har nämligen ont om talmän i kväll.
          </note>
          <note type="speaker">
            Anf. 186 LARS-ARNE STAXÄNG (m):
          </note>
          <note>
            Fru ålderspresident! Jag vill inleda med att yrka bifall till
            utskottets förslag i dess helhet och avslag på samtliga motioner.
          </note>
          <note>
            När Allians för Sverige för snart två år sedan fick ta över regeringsansvaret
            handlade det kanske främst om att bryta och ta itu med det omfattande
            utanförskap som hade skapats under Socialdemokraternas, Vänsterpartiets
            och Miljöpartiets styre.
          </note>
          <note>
            Under en lång rad av år ökade antalet sjukskrivningar och förtidspensioneringar
            mycket kraftigt. Sjukskrivna fick inte vård, sjukskrivna fick
            inte rehabilitering. I stället permanentade man dessa människors
            utanförskap genom att skicka ut dem i förtidspension.
          </note>
          <note>
            140 personer om dagen förtidspensionerades under den gamla regeringens
            styre. Samtidigt förlorade dessa människor möjligheten till rehabilitering.
            Det var drygt 50 000 människor per år som förtidspensionerades
            de sista åren. Det är lika många människor som hela Uddevalla
            kommun har nere på västkusten. Detta skedde år efter år i tolv
            års tid utan att den gamla regeringen gjorde något ordentligt
            för att ändra detta förhållande.
          </note>
          <note>
            Socialdemokraternas och de andra vänsterpartiernas politik slog
            också väldigt hårt mot kvinnor och kvinnors hälsa. Dubbelt så
            många kvinnor som män har fastnat i långtidssjukskrivningar eller
            har förtidspensionerats. Andelen fattiga hushåll ökade kraftigt
            under er tid vid makten. Inkomstskillnaderna ökade. Förtidspensioneringarna
            av unga ökade också kraftigt. Det var faktiskt det som är resultatet
            av er politik.
          </note>
          <note>
            När det var som värst var en och en halv miljon människor i utanförskap,
            varav 553 000 förtidspensionerade och ett par hundratusen långtidssjukskrivna.
            Det var ett arv som ni socialdemokrater lämnade efter er. Det
            fördes en djupt cynisk, grym och hänsynslös politik som skapade
            många mänskliga tragedier.
          </note>
          <note>
            Jag har en fråga till oppositionspartiernas företrädare i dag
            som jag hoppas jag kan få svar på. Hur tänkte ni när ni såg att
            förtidspensioneringarna och långtidssjukskrivningarna sköt i höjden
            men när ni inte gjorde någonting? Hur tänkte ni då? Och hur tänker
            ni nu? Vill ni begrava allting i en parlamentarisk sjukskrivningsutredning,
            som ni har gett uttryck för i dag, som inte kommer att kunna ge
            något svar förrän tidigast om förmodligen ett par år om det tar
            lika lång tid som pensionsöverenskommelsen, kanske bortåt åttatolv
            år?
          </note>
          <note>
            Vår utmaning nu är att ge alla dem som kan och vill komma tillbaka
            till arbetsgemenskapen denna chans, oavsett om de är långtidssjukskrivna
            eller förtidspensionerade. Därför känner jag, Jennie Nilsson,
            glöd och glädje i dag för att få stå här och presentera förslaget.
            Det här kommer att hjälpa människor.
          </note>
          <note>
            Vi har under det år som gått sedan regeringsskiftet förvaltat
            det förtroende vi fick av väljarna. Vi har fört en framgångsrik
            politik för att få fler människor i arbete. Genom nystartsjobb,
            jobbskatteavdrag och en ansvarsfull finanspolitik har vi gjort
            det möjligt för fler företag att anställa och för fler människor
            att komma tillbaka till arbete. Över 180 000 fler människor kan
            i dag stå på egna ben sedan valet 2006. Det är kanske det som
            Jennie Nilsson menar med systemskifte. I så fall är det ett systemskifte
            som är positivt och helt nödvändigt för Sverige. Jag tror att
            alla inser detta.
          </note>
          <note>
            En person var fjärde minut har sedan regeringsskiftet kunnat
            ta steget från utanförskap till arbetsgemenskap. En person var
            fjärde minut! Jag hörde någon säga att det hade påskrivits på
            någon lista var tredje eller femte minut. Men vi har faktiskt
            sett till att en person var fjärde minut har kommit tillbaka till
            arbete. Det är jag betydligt stoltare över. Det är en fantastisk
            siffra! Aldrig tidigare har så många människor i Sverige haft
            ett arbete att gå till och därigenom haft makten att bestämma
            över sitt eget liv och söka förverkliga sina drömmar.
          </note>
          <note>
            Men detta räcker inte. Passiva sjukskrivningar ska ersättas av
            aktiva och tidiga åtgärder, och förändringar som leder till att
            människor vågar försöka arbeta och att företag vågar anställa,
            inte minst det, ska genomföras.
          </note>
          <note>
            Sjukskrivning är i sig själv passiviserande och kan leda till
            ännu längre sjukskrivningar eller i värsta fall till förtidspensionering.
            Redan efter tre månaders sjukskrivning det vet vi genom forskning
            minskar sannolikheten att någonsin komma tillbaka till arbetslivet
            dramatiskt. För att förhindra att människor blir långtidssjukskrivna
            krävs aktiva åtgärder tidigt. Detta är i och för sig inget konstigt.
            Samtliga länder i Europa och även i Norden har redan ett likartat
            system med fasta tidsgränser som vi nu vill införa.
          </note>
          <note>
            När det nu kommer stora klagosånger från oppositionen får man
            faktiskt inte glömma att det i länder runt oss har fungerat bättre
            än med den svenska s-modellen som förtidspensionerat 553 000 personer
            bort från arbetsmarknaden när det var som värst. Det som är roligt
            och intressant att berätta är att det nu är på väg ned. I dag
            är det 541 000 personer, 12 00013 000 färre det senaste halvåret.
            Det är med stor glädje jag säger detta.
          </note>
          <note>
            Det finns också stora fördelar att vinna både för den enskilda
            människan och för samhället med att man inför medicinska riktlinjer
            för olika sjukdomar. Man har inte varit inne så mycket på det
            här i dag. Precis som Nävertorps vårdcentral i Sörmland konstaterade
            i senaste numret av Dagens Samhälle är det till mycket stor hjälp
            för de vanliga läkarna att veta vad som är en normal sjukskrivningsperiod
            i Sverige och i andra länder runt om för olika sjukdomar. Det
            ger en stor kunskap som är viktig.4
          </note>
          <note>
            Fru ålderspresident! Det bästa sättet att bryta en långvarig
            sjukskrivning är att se till att den aldrig uppstår. Här är det
            viktigt att Försäkringskassan, Arbetsförmedlingen, kommunerna
            och sjukvården samordnar sina insatser för att hitta individuella
            lösningar som hjälper den enskilde tillbaka till arbetslivet.
            Den sjukskrivnes tillfrisknande är viktigare än gränsdragningar
            mellan myndigheter.
          </note>
          <note>
            Den tidigare sjustegstrappa som användes av Försäkringskassan
            vid rehabilitering har visat sig inte fungera. Ett år efter det
            att de blivit sjukskrivna befinner sig 70 procent av de långtidssjukskrivna
            fortfarande kvar i steg ett. Är det detta som Jennie Nilsson menar
            med rätt tid och rätt plats, alltså förtidspensionering efter
            ett år?
          </note>
          <note>
            Nej, denna arbetsmodell kommer att ersättas av tre tydliga steg
            som syftar till tidiga och aktiva åtgärder för att underlätta
            en snabb återgång till arbete.
          </note>
          <note>
            Om man efter tolv månader inte har lyckats finna ett arbete eller
            kunnat komma tillbaka till ett arbete som passar, men bedömningen
            är att man kommer att kunna återfå arbetsförmågan, kan man få
            en förlängd sjukpenning i upp till 18 månader i stället för att,
            som tidigare, förtidspensioneras. Under dessa 18 månader har man
            rätt till fortsatt rehabilitering, något som man förlorar om man
            döms till förtidspension och utanförskap.
          </note>
          <note>
            Om man fortfarande efter 30 månader inte har möjlighet att arbeta
            har man fortfarande möjlighet att få sjukpenning vid allvarlig
            sjukdom. Det är många som har sagt att man ramlar ut i något intet.
            Här har man fortsatt möjlighet att få sjukpenning efter 30 månader
            om man har en sjukdom som gör att man inte kan arbeta. Men man
            kan också få del av jobb- eller utvecklingsgarantin om man inte
            själv har möjlighet att få ett arbete.
          </note>
          <note>
            Samtidigt införs en rehabiliteringsgaranti, och vi ger företagshälsovården
            en viktigare roll i rehabiliteringsarbetet. Staten satsar 3,4
            miljarder på denna reform. Tanken är att även övriga intressenter
            ska skjuta till ytterligare resurser. Utöver de 3,4 miljarder
            som staten tillsätter kommer det mer från arbetsgivarna och de
            andra parterna. Genom dessa förstärkningar av rehabiliteringen
            ökar vi möjligheten för återgång i arbete.
          </note>
          <note>
            Vi kommer även att utveckla den finansiella samordningen, som
            många har varit inne på här i dag, och göra den mer flexibel.
            Försäkringskassan kommer att ha möjlighet att finansiera rehabilitering
            som utförs av landstingen.
          </note>
          <note>
            Vidare stimuleras landstingen att bidra till en minskning av
            ohälsotalet. Detta har redan börjat. De får också dela på sjukvårdsmiljarden
            i förhållande till hur framgångsrika de är.
          </note>
          <note>
            Allt detta görs i syfte att få en bättre fungerande rehabilitering
            och en kortare väg till ett friskare liv genom att ersätta passiva
            sjukskrivningar med aktiva åtgärder.
          </note>
          <note>
            Vidare vill vi underlätta för dem som varit i förtidspension
            eller haft permanent sjukersättning att återgå till arbetslivet.
            Vi vill få fler att våga prova att arbeta och fler arbetsgivare
            att våga anställa. Det blir en fantastisk möjlighet för alla förtidspensionärer.
            Man kan tjäna uppemot 41 000 kronor utan att behöva skatta någonting
            för de första kronorna.
          </note>
          <note>
            Vi kommer även att föreslå införande av en steglös avräkning
            av sjukersättningen för dem som arbetar delvis i stället för de
            fasta gränserna med 25-, 50- och 75-procentsnivåer. Därmed vill
            vi visa att varje arbetad timme är betydelsefull.
          </note>
          <note>
            Vi har infört nyfriskjobb, som fungerar på ett liknande sätt
            som de framgångsrika nystartsjobben. Skillnaden är att skattesänkningen,
            kostnadsminskningen, för den arbetsgivare som anställer någon
            som varit långtidssjukskriven eller förtidspensionerad blir dubbelt
            så stor. I praktiken halveras arbetskraftskostnaden för dessa.
            Att nystarts- och nyfriskjobben utvidgas till att även gälla offentlig
            sektor är ett viktigt beslut. Vi är övertygade om att vi genom
            den förändringen kommer att nå ut till fler av de kvinnor som
            befinner sig i långtidssjukskrivning eller förtidspension. Som
            jag sade inledningsvis är det kanske de som drabbats absolut hårdast
            av den politik som vänsterpartierna förde tidigare.
          </note>
          <note>
            Sammantaget kan sägas att detta är den största satsningen och
            det säger jag med stor glöd på rehabilitering och på att hjälpa
            människor tillbaka till arbetsgemenskapen sedan 1992.
          </note>
          <note>
            En sak är säker: Allians för Sverige arbetar vidare med att slå
            vakt om våra gemensamma trygghetssystem för att bryta utanförskapet
            genom att förbättra rehabiliteringen och sänka trösklarna tillbaka
            till arbetslivet för dem som är sjukskrivna och förtidspensionerade.
          </note>
          <note>
            Allians för Sverige ersätter passiva sjukskrivningar med tidiga
            och aktiva åtgärder. Samtidigt gör vi så att människor vågar försöka
            arbeta och att företag vågar anställa. Det är så vi skapar en
            kortare väg till ett friskare liv.
          </note>
          <note>
            I detta anförande instämde Mikael Cederbratt, Jan Ericson, Mats
            G Nilsson, Göran Thingwall och Marianne Watz (alla m), Solveig
            Zander (c), Tina Acketoft (fp) och Lars Gustafsson (kd).
          </note>
          <note type="speaker">
            Anf. 187 MIKAEL CEDERBRATT (m):
          </note>
          <note>
            Fru ålderspresident! Jag vill börja med att yrka bifall till
            betänkandets förslag till beslut.
          </note>
          <note>
            Jag kommer inte att beröra alla de detaljer som har diskuterats
            fram och tillbaka, för jag tycker att det är någorlunda utrett.
            Jag ska i stället berätta varför jag tror att det är nödvändigt
            att det förslag som nu ligger genomförs. Det ska jag göra genom
            att berätta historien om en närstående och älskad person. Vi kan
            kalla honom för Erik, 25 år.
          </note>
          <note>
            När han gick i tredje klass upptäckte föräldrarna att han inte
            riktigt hängde med i skolan. När bokslut gjordes i nionde klass
            kunde man konstatera att skolan inte hade kompetensen att möta
            den som fått diagnosen lindrigt bokstavsbarn.
          </note>
          <note>
            Skolan blev ett helvete när mobbarna klev in på scenen. Skolan
            och barn- och ungdomspsykiatrin stod handfallna. Ytterligare ett
            par år senare, när gymnasiestudierna avbröts, blev det en kort
            period i arbete och sedan sjukskrivning. Och när sjukskrivningen
            började dog all aktivitet kring Erik, förutom att det kom en sjukpenning
            per månad.
          </note>
          <note>
            Åren gick. Erik mådde dåligt och han skar sig. Sjukvården, Försäkringskassan
            och Arbetsförmedlingen lyste med sin frånvaro till en dag då det
            kom ett brev från Försäkringskassan: Nu ska du inte vara sjukskriven.
            Nu ska du ha aktivitetsersättning. Den enda aktiviteten blev då
            ersättning. Det var i sig ingen falsk varudeklaration, men det
            hjälpte inte Erik. En sak var i alla fall bra; han hade helt plötsligt
            kommit in i gemenskapen. Han var en av de 140 som råkade ut för
            detta varje dag, och Erik är fortfarande kvar.
          </note>
          <note>
            Fru ålderspresident! Det här är en sann berättelse om Erik. Jag
            har suttit på första bänk. Därför är jag starkt övertygad om att
            det här beslutet är nödvändigt. Det är ett led i en ordning med
            tydliga tidsramar, avstämning, bortre tidsgräns, rehabiliteringsgaranti,
            en förstärkt företagshälsovård. Det motverkar att man hamnar mellan
            stolarna, det sänker trösklarna för återgång och ger ekonomiska
            drivkrafter för att komma tillbaka.
          </note>
          <note>
            Ett system som får sådana konsekvenser som det har fått för Erik
            och många andra måste man ändra i.
          </note>
          <note>
            I detta anförande instämde Gunnar Axén, Jan Ericson, Mats G Nilsson
            och Göran Thingwall (alla m), Solveig Zander (c), Tina Acketoft
            (fp) och Lars Gustafsson (kd).
          </note>
          <note type="speaker">
            Anf. 188 MARIANNE WATZ (m):
          </note>
          <note>
            Fru ålderspresident! Denna långa debatt lider mot sitt slut och
            jag ska vara kortfattad. Jag ska börja med ett latinskt citat:
            Orden förflyga, det skrivna består. Så sade redan de gamla romarna
            och det är en sanning som står sig. Orden förflyga, det skrivna
            består.
          </note>
          <note>
            Jag har i min hand ett brev från LO-distriktet i Stockholms län
            som har nått många av oss. Jag har alltså det skrivna de bestående
            orden framför mig och jag vill helt kort återge några av dessa.
            Jag ställer frågan: Hur kan LO-distriktet släppa ifrån sig i skriftlig
            form det skrivna består ju så många felaktigheter och osanningar?
            Är man inte rädd att förlora i trovärdighet? Eller tror man inte
            sina LO-kamrater och andra om att kunna ta fram fakta och se att
            dessa skrivna ord inte stämmer med sanningen? Jag har tre exempel
            ur brevet.
          </note>
          <note>
            Hårdare regler vill regeringen införa, säger man i brevet.
          </note>
          <note>
            I dag med nuvarande regler är 70 procent av alla som är sjukskrivna
            i mer än ett år kvar på det första steget i Försäkringskassans
            sjustegsmodell, det vill säga en totalt passiv sjukskrivning.
            Det har vi talat mycket om i dag. Riksrevisionen kritiserar Försäkringskassan
            för en sjukskrivning som rullar på utan mål och mening. Regeringen
            vill ersätta denna modell med en aktiv trestegsmodell där den
            sjukskrivne inte lämnas åt sitt öde och där sjukskrivning fortfarande
            är möjligt under ett år eller längre. Detta är knappast hårdare
            regler.
          </note>
          <note>
            Krympa ersättningen vill regeringen, säger man i brevet.
          </note>
          <note>
            Med nuvarande regler ska det prövas med förtidspension med en
            ersättningsnivå på 64 procent efter ett års sjukskrivning. I regeringens
            förslag kan arbetstagaren ansöka om förlängd sjukskrivning med
            18 månader om arbetsförmåga saknas och då få 75 procents ersättning.
            Regeringen ger alltså möjlighet att gå från 80 procent till 75
            procent i stället för från 80 procent till 64 procent i förtidspension.
            Det har vi också talat mycket om i dag. Detta är knappast att
            krympa ersättningen.
          </note>
          <note>
            Få människor att återgå i arbete så fort som möjligt vill vi
            verkligen. Det ställer vi alla upp på. Men det hänger ihop med
            något mer, och då blir meningen helt annorlunda. Få människor
            att återgå i arbete så fort som möjligt oavsett om man är frisk
            nog att arbeta eller inte vill regeringen, säger man i brevet.
          </note>
          <note>
            Fru ålderspresident! Den sjukskrivne som inte har arbetsförmåga
            kan i regeringens förslag fortsätta vara sjukskriven upp till
            ett år och kan sedan få förlängd sjukskrivning. Detta är knappast
            att få människor att återgå i arbete oavsett om man är frisk nog
            att arbeta eller inte.
          </note>
          <note>
            Fru ålderspresident! Det är regeringens proposition som blir
            lag, inte LO-brevets felaktigheter. Regeringens förslag innebär
            att gå från långa passiva sjukskrivningar till aktiva åtgärder
            med hjälp och stöd. 3,4 miljarder satsar regeringen på rehabilitering.
            Det är detta som blir lag, inte de exempel som jag läst upp ur
            LO-brevet.
          </note>
          <note>
            Fru ålderspresident! Med glädje yrkar jag bifall till förslaget
            i betänkandet och helt neutralt avslag på motionerna.
          </note>
          <note>
            (Applåder)
          </note>
          <note>
            I detta anförande instämde Gunnar Axén, Mikael Cederbratt, Mats
            G Nilsson, Göran Thingwall och Lars-Arne Staxäng (alla m), Solveig
            Zander (c), Tina Acketoft (fp) och Lars Gustafsson (kd).
          </note>
          <note type="speaker">
            Anf. 189 JAN ERICSON (m):
          </note>
          <note>
            Fru ålderspresident! Jag är lika hes som andre vice talmannen
            var, men jag är inte säker på att jag vill bli utbytt, så jag
            tror att jag står kvar.
          </note>
          <note>
            Nu har jag lyssnat på denna debatt i snart sju timmar. Det börjar
            bli dags att runda av. När man hör oppositionens nidbilder och
            närmast groteska vantolkningar av alliansens sjukförsäkringsreform
            blir man nästan mållös. Men bara nästan, så jag tänker inte sluta
            anförandet redan här.
          </note>
          <note>
            Hur är det egentligen med dagens sjukförsäkringssystem? Är det
            verkligen något att skryta med? Varför har Sverige i så fall världens
            högsta sjukskrivningstal? Varför har vi en halv miljon förtidspensionerade
            som gallrats bort från arbetsmarknaden och kasserats och dömts
            till ett liv i utanförskap med låg ersättning?
          </note>
          <note>
            Oppositionen med Socialdemokraterna i spetsen bär ett mycket
            stort ansvar för detta. Men drar man några egna slutsatser? Nej,
            det enda man gör är att sprida dessa nidbilder, säga nej till
            allt regeringen föreslår och föreslå att hela frågan begravs i
            ännu en stor utredning. Enligt min mening är det ett rent förakt
            för alla de människor som lider av tolv års misslyckad politik.
          </note>
          <note>
            Det sägs att upprepning är ett bra sätt att nöta in ett budskap.
            Nu riskerar det att bli lite upprepningar; det är svårt att undvika
            det så här dags.
          </note>
          <note>
            Långa sjukskrivningar är en viktig förklaring till den höga sjukfrånvaron
            i Sverige. Två femtedelar av de pågående sjukskrivningsfallen
            har pågått i ett år eller mer. I vissa fall kan långtidssjukskrivning
            givetvis vara berättigat, men mycket tyder på att många människor
            i onödan fastnar i sjukskrivning. Varken arbetsgivare eller försäkringskassa
            uppfyller kraven på rehabiliteringsinsatser för sjukskrivna.
          </note>
          <note>
            Det är i många sjukskrivningsfall rationellt för alla inblandade
            att inget göra, att låta sjukskrivningen fortgå med ersättning
            från sjukförsäkringen i form av sjukpenning. Den som är sjukskriven
            från en anställning riskerar denna om han eller hon går med på
            rehabilitering med inriktning på ett annat jobb. Den som är sjukskriven
            riskerar också sin anställning om han eller hon går tillbaka till
            sitt jobb med en fortsatt nedsättning av arbetsförmågan. Om arbetsgivaren
            anser att han eller hon inte kan utföra något arbete av betydelse
            kan saklig grund för uppsägning anses föreligga.
          </note>
          <note>
            Arbetsgivaren har enligt arbetsmiljölagen och lagen om allmän
            försäkring ett utbrett ansvar för att ta tillvara medarbetares
            arbetsförmåga. Ändå är det otydligt vilka insatser som kan krävas
            av arbetsgivaren för att en sjukskriven anställd ska kunna komma
            tillbaka till jobbet. Därför blir det många gånger rationellt
            även för arbetsgivaren att inget göra för att rehabilitera den
            sjukskrivne. Också det lokala facket blir en passiv åskådare.
          </note>
          <note>
            Att sjukskrivningar drar ut på tiden drabbar den sjukskrivne
            hårdast. Chanserna att återgå till arbete krymper när sjukfrånvaron
            blir längre. Tidiga insatser är det som bäst kan hjälpa den sjukskrivne
            tillbaka till arbete. De långa sjukskrivningarna riskerar att
            leda till utslagning från arbetslivet.
          </note>
          <note>
            För den som går sjukskriven längre än ett år finns idag ett stort
            mått av rättsosäkerhet förknippat med sjukskrivningen. Regelverket
            säger att försäkringskassan ska göra en prövning av sjukskrivningen
            senast efter 12 månader. Vid denna prövning ska arbetsförmågan
            på nytt bedömas, och det ska avgöras om den sjukskrivne bör övergå
            till sjuk- eller aktivitetsersättning. Tillämpningen av denna
            regel är dock inte konsekvent. Som en konsekvens av detta skapas
            en stor osäkerhet för den långtidssjukskrivne. När sjukskrivningen
            överskridit dessa 12 månader riskerar han eller hon att när som
            helst få besked om att sjukpenningen setts över och dragits in.
          </note>
          <note>
            Fru ålderspresident! Det jag läste nu känner kanske många igen.
            Jag vet att några har haft med vissa bitar av det här tidigare
            i debatten. Det är en ganska målande beskrivning av dagens sjukförsäkringssystem
            ett system som inte fungerar. Det är inte mina ord, utan allt
            är ordagrant hämtat från LO:s idéskrift om morgondagens sjukförsäkring.
          </note>
          <note>
            Vi har den senaste tiden sett hur bland andra LO har agerat för
            att som man säger rädda sjukförsäkringen. Min fråga är naturlig.
            Varför ska vi rädda den sjukförsäkring som LO så fullständigt
            sågar i sin egen idéskrift? Är det inte bättre att förändra den?
            Inget annat regelverk i samhället som har fungerat så illa och
            som har medfört så mycket elände för enskilda människor skulle
            ha blivit föremål för en räddningskampanj från oppositionen och
            från LO. Jag tror snarare att man skulle ha rest krav på en snabb
            och kraftfull förändring. Och det är just en sådan kraftfull förändring
            som alliansen nu vill genomföra.
          </note>
          <note>
            Det har sagts förut att alliansen vill ha en kortare väg till
            ett friskare liv. Jag tycker att det är en ganska bra beskrivning.
            Vi vill se ett mer aktivt stöd till den enskilde och vägrar att
            acceptera att människor glöms bort i systemet. Vi vill att människor
            ska våga försöka komma tillbaka och att företag ska vilja anställa
            även den som har varit långtidssjuk.
          </note>
          <note>
            Jag tänker inte gå in på några detaljer i förslaget, för det
            har så många redan gjort. Men en sak som har gjort mig ganska
            upprörd ska jag ändå kommentera. I debatten har det framförts
            att enskilda människor riskerar att komma i kläm i det nya regelverket,
            bland annat genom att långtidssjukskrivna kommer att få lägre
            sjukpenning.
          </note>
          <note>
            Sanningen är, som flera har påpekat, precis tvärtom. De som har
            varit sjukskrivna i ett år prövas i dag automatiskt för förtidspension
            och riskerar därmed att dömas till en inkomst på 64 procent av
            lönen arbetslivet ut. Jag har själv bekanta som har drabbats av
            detta. I det nya systemet kommer många av dessa i stället att
            få 75 procents sjukpenning och, precis som har sagts tidigare,
            full tillgång till all den hjälp och det stöd som förslaget innebär.
          </note>
          <note>
            I många av de andra fall som man har fått beskrivna både via
            e-post och brev från olika intresseorganisationer är exemplen
            grovt förenklade eller helt enkelt felaktiga.
          </note>
          <note>
            Samtidigt skulle jag aldrig våga garantera att inte någon hamnar
            mellan stolarna även i det nya systemet. Men för egen del känner
            jag mig helt övertygad om att det blir oerhört mycket färre människor
            som kommer i kläm i det nya systemet än med dagens regler. Jag
            konstaterar att vi från alliansen har en medvetenhet om att sjukförsäkringssystemet
            är ett mycket komplicerat system. Skulle det visa sig efter hand
            att vi kan förbättra regelverket ytterligare eller att det behövs
            korrigeringar är detta givetvis en självklarhet precis som vid
            all annan lagstiftning.
          </note>
          <note>
            Det är där vi som enskilda riksdagsledamöter har ett ansvar för
            att lyssna, följa upp och föra en dialog med alla inblandade.
            Vi ska samla på oss kunskaper om effekterna av detta regelverk.
          </note>
          <note>
            Fru ålderspresident! Trots att oppositionen bär ett tungt ansvar
            för dagens dåligt fungerande sjukförsäkringssystem hör man väldigt
            lite av självkritik eller egna förslag. Jag har lyssnat på nästan
            hela debatten i dag, och det är ytterst lite man har kommit med.
            Oppositionen verkar inte heller vara överens om någonting i frågan,
            mer än att man vill tillsätta en ny stor socialförsäkringsutredning.
            En sådan skulle, som många har sagt, ta flera år att slutföra.
            Självfallet kan inte en ansvarstagande regering sitta med armarna
            i kors och göra ingenting i avvaktan på detta. Om vi skulle göra
            det skulle vi samtidigt ge klartecken till att ytterligare kanske
            100 000 personer under utredningstiden skulle hamna i förtidspension
            med låg ersättning kanske ända fram till pensionen. Ett så inhumant
            beslut skulle jag personligen aldrig vara beredd att stödja i
            riksdagen. Den som föreslår detta inser nog inte vilka konsekvenser
            det skulle få.
          </note>
          <note>
            Vissa har talat om att rösta med hjärtat. Så kommer jag att göra.
            Jag kommer att rösta ja till liggande förslag med en stolthet
            att tillhöra ett regeringsunderlag som äntligen ser människorna
            bakom sjukskrivningarna och som vill ta tag i de problem som Socialdemokraterna
            och deras två stödpartier så länge har nonchalerat. Mitt hjärta
            slår inte för system eller för politisk prestige. Mitt hjärta
            slår för dem som har misshandlats i systemen under tolv år av
            socialdemokratiskt regeringsinnehav. Många sjukskrivna människor
            går nu äntligen en ljusare framtid till mötes.
          </note>
          <note>
            I detta anförande instämde Gunnar Axén, Mikael Cederbratt, Mats
            G Nilsson, Lars-Arne Staxäng, Göran Thingwall och Marianne Watz
            (alla m), Solveig Zander (c) och Tina Acketoft (fp) samt Lars
            Gustafsson (kd).
          </note>
          <note type="speaker">
            Anf. 190 GÖRAN THINGWALL (m):
          </note>
          <note>
            Fru ålderspresident! Det känns lite stort att få avsluta den
            här debatten, speciellt eftersom det egentligen är jag som är
            boven i dramat. Det är jag som sjukskriver. För er som inte känner
            mig kan jag berätta att jag är läkare. Jag är allmänmedicinare
            och har en egen praktik i Solna, och jag träffar alla de här människorna
            som drabbas av de långa sjukskrivningarna.
          </note>
          <note>
            Vet ni vad det jobbigaste är som läkare? Jo, det är återbesöken.
            Man träffar patienter och frågar: Vad har hänt nu, då? Det har
            inte hänt någonting, säger de. Men har inte arbetsgivaren gjort
            någonting? frågar jag. Nej, blir svaret. Om det är en längre sjukskrivning
            frågar jag om handläggaren på Försäkringskassan. Nej, de byter
            handläggare hela tiden så jag har svårt att få tag i den som jag
            fick tag på först, svarar patienten.
          </note>
          <note>
            Det är jättefrustrerande att vara doktor och sitta med någon
            som har hamnat i en sådan här situation. Man har ingenting att
            sätta i händerna på dem. Jag kan bara lyssna, och sedan kan jag
            skriva ut intyget igen. Jag kan skriva på och förlänga sjukskrivningen
            med någon månad i taget, för jag vill ju gärna se patienten så
            ofta som möjligt. Det har jag dock inte alltid möjlighet till,
            för min agenda är ganska full. Jag skulle egentligen vilja se
            de här människorna ganska ofta för att kunna bedriva någon form
            av behandling och terapi med dem. Ingen annan gör det ju.
          </note>
          <note>
            Man har pratat om passiv sjukskrivning. Den är verkligen passiv.
            Jag känner mig egentligen som en skurk ibland när jag sjukskriver
            någon, för jag vet att det inte kommer att hända någonting. Det
            har sagts många gånger här. Tre månader är inte bra. Då börjar
            man backa lite, och det är svårt att komma tillbaka. Det är inte
            roligt att sitta och sjukskriva någon månad efter månad, kan jag
            tala om för er.
          </note>
          <note>
            Om man nu kommer med någonting som kan förändra det här och förändra
            min vardag så ser jag verkligen fram mot det. Äntligen tar riksdag
            och regering ansvar för de här människorna och gör någonting så
            att ordet rehabilitering får ett värde och ett innehåll. Då kan
            jag bara tacka och ta emot. Som det nu är fungerar det inte.
          </note>
          <note>
            Man har pratat mycket här om otrygghet inför det förslag som
            läggs fram. Jag skulle snarare vilja se det som en stor trygghet.
            Nu har patienten och jag klara direktiv tre månader, sex månader
            och tolv månader. Det är alldeles utmärkt att kunna strukturera
            det hela.
          </note>
          <note>
            Tydlighet, sade Helena tidigare. Det är det som är viktigt. Just
            nu har vi inte det. Det är lite flummigt när man sjukskriver någon,
            för man vet inte var det slutar någonstans. Men nu känns det som
            om jag i alla fall kommer att få lite redskap för att kunna göra
            någonting åt patientens situation. Jag ser inte den patient som
            jag träffar som en pensionär. Det här ska helst lösas inom ett
            halvår. Jag ser inte framför mig att vi ska träffas år ut och
            år in, utan vi ska försöka lösa det så fort som möjligt. Det måste
            sättas in insatser på ett tidigt stadium, för annars går det helt
            enkelt åt skogen.
          </note>
          <note>
            Det har figurerat mycket i debatten att allting nu lämpas över
            på individen den stackars individen som inte kan klara av någonting.
            Jag kan tala om för er att de tillfällen där det lyckas bäst är
            när individen, patienten, tar tag i sin egen situation själv.
            De gångerna fungerar det väldigt bra. Jag ser inte att det skulle
            vara något farligt att överlämna ett ansvar. Snarare tror jag
            att individen, patienten, får en möjlighet att påverka sin situation
            när det finns klara regler.
          </note>
          <note>
            Nu börjar fru ålderspresident banka i bordet. Låt mig bara avsluta
            det här. Jag ser fram emot att vi får tydliga regler och sjösätter
            den här lagen. Jag är inte otrygg, utan snarare tvärtom.
          </note>
          <note>
            Överläggningen var härmed avslutad.
          </note>
          <note>
            13 § En förnyad folkhälsopolitik
          </note>
          <note>
            Föredrogs
          </note>
          <note type="speaker">
            Anf. 191 MARIA LUNDQVIST-BRÖMSTER (fp):
          </note>
          <note>
            Fru ålderspresident! Vi ska nu debattera betänkandet En förnyad
            folkhälsopolitik . I betänkandet lyfter man fram människans behov
            av integritet och valfrihet som grund och sambandet mellan hälsans
            villkor och individens förutsättningar. Man konstaterar vidare
            att kommuner och landsting har en nyckelroll i folkhälsoarbetet,
            och vikten av att samverka mellan huvudmän och andra prioriteras.
            I betänkandet framhålls barn och unga samt äldre som särskilt
            angelägna målgrupper för det hälsofrämjande folkhälsoarbetet.
          </note>
          <note>
            Under utskottets beredning av det här ärendet höll utskottet
            den 6 maj 2008 en intern utfrågning när det gäller aktuella vaccinfrågor
            med företrädare för Socialstyrelsen, Statens beredning för medicinsk
            utvärdering samt Statens medicinsk-etiska råd. Utskottet har också
            den 13 maj 2008 uppvaktats i ärendet av Riksförbundet för sexuell
            upplysning.
          </note>
          <note>
            Sammanfattningsvis, fru ålderspresident, ställer sig utskottet
            bakom de elva målområden som ska gälla för folkhälsoarbetet. De
            är: delaktighet och inflytande i samhället, ekonomiska och sociala
            förutsättningar, barns och ungas uppväxtvillkor, hälsa i arbetslivet,
            miljöer och produkter, hälsofrämjande hälso- och sjukvård, skydd
            mot smittspridning, sexualitet och reproduktiv hälsa, fysisk aktivitet,
            matvanor och livsmedel, tobak, alkohol, narkotika, dopning och
            spel.
          </note>
          <note>
            I betänkandet finns 51 reservationer och två särskilda yttranden.
          </note>
          <note>
            Med dessa ord, fru ålderspresident, lämnar jag över ärendet för
            debatt.
          </note>
          <note type="speaker">
            Anf. 192 PER SVEDBERG (s):
          </note>
          <note>
            Fru ålderspresident! Att skapa samhälleliga förutsättningar för
            en god hälsa på lika villkor för hela befolkningen är det övergripande
            målet för folkhälsopolitiken som riksdagen antog våren 2003 och
            som Socialdemokraterna stöder.
          </note>
          <note>
            Ett verkligt effektivt folkhälsoarbete bygger på ett gemensamt
            ansvarstagande mellan individ och samhälle. Regeringens folkhälsoproposition
            som vi har att behandla i kammaren i dag innebär i detta avseende
            ingen egentligen ny inriktning utan är grunden för en fortsättning
            på den tidigare politiken inom folkhälsoområdet.
          </note>
          <note>
            Detta understryks av de elva målområden som i propositionen är
            desamma som tidigare, även om några smärre språkliga justeringar
            har gjorts. I propositionen föreslås inte heller någon förändring
            när det gäller rådande ansvarsfördelning på folkhälsoområdet.
          </note>
          <note>
            Folkhälsoarbetet hamnar ofta i diskussioner om specifika detaljfrågor,
            men perspektivet måste vara bredare än så. Vi socialdemokrater
            anser att folkhälsoarbetet och kopplingen till att minska klyftorna
            i samhället måste tydliggöras. Minskade sociala och ekonomiska
            klyftor är det mest verkningsfulla medlet för en bättre folkhälsa.
            Regeringens allmänna politik går tyvärr på många sätt i motsatt
            riktning med försvagat ekonomiskt skyddsnät för grupper med små
            ekonomiska marginaler.
          </note>
          <note>
            Mäns och kvinnors hälsotillstånd och livschanser har ett tydligt
            socioekonomiskt mönster, där rika välutbildade människor med yrken
            med hög status har ett markant försprång. Sverige är inget undantag.
          </note>
          <note>
            Intressant nog tycks det starka sambandet mellan bnp och livslängd
            avta eller helt försvinna när det gäller de rikare länderna. I
            stället är det mycket som tyder på att i länder av Sveriges typ
            är det just fördelningen av den ekonomiska tillväxten som är avgörande
            för att nå hälsovinster.
          </note>
          <note>
            Individens möjligheter att göra hälsofrämjande val ska stödjas
            av samhället. Om detta är nog alla partier överens. Men detta
            perspektiv räcker inte. Samhället måste också se över lagstiftning,
            struktur och organisation för att ett folkhälsoarbete ska bli
            effektivt.
          </note>
          <note>
            Information är en viktig del, och det är på detta område som
            tyngdpunkten i arbetet måste finnas. Men både regleringar och
            ekonomiska styrmedel behöver övervägas i vissa fall. Ett tydligt
            exempel är rökningen och beslutet 2004 om att förbjuda rökning
            i serveringsmiljöer, ett direkt arbetsmiljöproblem för tiotusentals
            anställda i restaurangnäringen och naturligtvis ett problem för
            många av restaurangbesökarna.
          </note>
          <note>
            När detta beslut togs 2004 var frågan kontroversiell, och det
            rådde oenighet i riksdagen. Nu är den genomförda lagstiftningen
            accepterad av de flesta och ses som en riktig och naturlig folkhälsoåtgärd.
          </note>
          <note>
            Regeringens proposition är till stor del defensiv och beskrivande.
            De konkreta förslagen på de stora politikområdena saknas till
            stor del. Förslagen handlar om pappersarbete. Det ska kartläggas,
            analyseras och mätas. Det ska upprättas nationella databaser,
            uppdrag ges till myndigheter med mera.
          </note>
          <note>
            Allt detta är bra och kommer säkert att vara av värde. Det som
            saknas är konkreta insatser för att åtgärda konkreta problem.
            Samhället måste ta ett större och mer konkret ansvar för folkhälsan.
            Vi har i vår motion tagit upp områdena barns och ungas uppväxtvillkor,
            smittskydd, tobak, alkohol och narkotika, spelberoende, våld mot
            kvinnor och barn samt fysisk aktivitet. Jag ska ta upp några av
            synpunkterna och förslagen här.
          </note>
          <note>
            Vi socialdemokrater anser att det är av största vikt att en folkhälsoproposition
            innehåller och prioriterar åtgärder för att förbättra barns och
            ungas uppväxtvillkor. Regeringens huvudförslag på detta område
            i propositionen är att ett frivilligt föräldrastöd ska erbjudas
            alla föräldrar med barn upp till 18 års ålder. En särskild utredare
            ska ta fram ett förslag på nationell strategi, en nationell konferens
            anordnas, och det görs nationella undersökningar om barns och
            ungdomars hälsa.
          </note>
          <note>
            Det är bra att det utvecklas ett arbete för föräldrastöd, men
            sammantaget anser vi inte att de föreslagna åtgärderna räcker.
            Framför allt behövs fler konkreta åtgärder för att samhället ska
            kunna stödja och hjälpa barn och ungdomar som mår dåligt.
          </note>
          <note>
            Många av de barn och ungdomar som signalerar psykisk ohälsa har
            också problem av social karaktär. Det handlar om små barn vars
            föräldrar sviktar i omsorgen om dem på grund av en psykisk sjukdom
            eller missbruk. Det kan handla om större barn som visar upp egna
            riskbeteenden i form av allvarliga uppförande- och koncentrationsstörningar,
            aggressivitet, utagerande beteenden, brister i den sociala utvecklingen,
            skolk, missbruk och kriminalitet.
          </note>
          <note>
            Det är beteenden som ger dem problem i skolan och gör deras övriga
            liv svårhanterligt. En grov uppskattning är att vart tionde barn
            är i riskzonen för en negativ utveckling och att 5 procent får
            allvarliga problem.
          </note>
          <note>
            För att samhället ska kunna hjälpa dessa barn krävs det att det
            finns personal och resurser för att ingripa, stödja och hjälpa.
            Det behövs tidiga insatser och en väl fungerande elevhälsa. Elevhälsan
            i skolan bör omfatta skolsköterska, skolkurator, skolpsykolog,
            skolläkare och specialpedagoger.
          </note>
          <note>
            Skolhälsovården inrättades en gång för att väga och mäta barn,
            hålla koll på undernäring, sneda ryggar och synfel. Nu när barns
            och ungdomars fysiska hälsa kraftigt har förbättrats är det i
            stället andra frågor som tar större plats inom dagens elevhälsa.
            Det handlar om ätstörningar, övervikt, depression, oro, sömnsvårigheter,
            ångest, missbruksproblem med mera.
          </note>
          <note>
            Samarbete och samordning krävs för att insatser för barn och
            ungdomar ska bli effektiva. Det finns goda erfarenheter från kommuner
            som börjat samverka med övriga samhällsinsatser som ger stöd åt
            barn och ungdomar. På flera ställen i landet har man bildat en
            samlad ungdomshälsa, till exempel Blå kamelen i Helsingborg.
          </note>
          <note>
            Förstärkningar till barn- och ungdomspsykiatrin, BUP, behövs
            och måste kombineras med bättre samverkan mellan BUP, elevhälsa
            och ungdomsmottagning. En enkät till verksamhetschefer inom BUP
            visade för något år sedan att över hälften av mottagningarna måste
            ägna en stor del av sin tid åt så kallad förstalinjenvård, alltså
            sådant som egentligen skulle skötas av primärvård eller skolhälsovård.
          </note>
          <note>
            Ett annat område där det behövs insatser är HBT-personers hälsa.
            En övervägande del av HBT-personer har en god hälsa, men den psykiska
            hälsan är sämre än hos befolkningen i stort. Vi anser att regeringen
            bör ta särskilda initiativ för att säkerställa att samhället kan
            utveckla bättre stöd och hjälp till HBT-personer. HBT-rörelsen
            har själv satt fingret på diskriminering och exkludering i vården.
            Det är ett område, men det finns fler.
          </note>
          <note>
            Arbetet med smittskydd behöver också utredas. År 2006 antog riksdagen,
            på förslag från den socialdemokratiska regeringen och i brett
            politiskt samförstånd, en nationell strategi mot hiv och aids.
            Målet var att halvera antalet nysmittade i vårt land på tio års
            sikt. Det är ett fullt realistiskt mål. Siffrorna för 2007 är
            alarmerande, och årssiffran 541 nysmittade är den högsta sedan
            1986. Av dessa har 178 smittats i Sverige, vilket kan jämföras
            med ett genomsnitt på 88 fall per år under den senaste femårsperioden.
            Dessvärre är dessa siffror inte särskilt överraskande. Andra sexuellt
            överförbara sjukdomar har ökat och tyder på en förändring i riskbeteendet.
            Detta syns nu också i statistik över hiv och aids.
          </note>
          <note>
            Informationsinsatser behöver förnyas. Informationen är en färskvara.
            Vi föreslår att regeringen tar initiativ till en nationell informationskampanj
            om smittskydd och hivfrågor. En viktig del av detta bör vara att
            stödja de personer som i dag lever i Sverige som hivpositiva.
          </note>
          <note>
            Ett annat område där politiken behöver skärpas är tobaksområdet.
            Jag nöjer mig i dag med att ta upp en konkret tobaksfråga. För
            att komma åt tobaksbruk bland ungdomar måste vi komma åt tobaksförsäljningen
            till minderåriga. Vi föreslår att tobakslagen ändras så att det
            krävs tillståndsplikt för försäljning av tobak. Det innebär att
            en handlare som säljer tobak till en minderårig kan få sitt tillstånd
            indraget.
          </note>
          <note>
            Arbetet mot narkotika och alkohol måste också drivas med stor
            intensitet. Den borgerliga regeringen har lagt ned Alkoholkommittén
            och Mobilisering mot narkotika. Vi tycker att det är ett mycket
            olyckligt beslut. Specialiseringen har varit bra, och det har
            lett till en kraftig ökning av det förebyggande arbetet. När uppgifterna
            sköts helt internt eller fördelas till andra myndigheter är risken
            stor att arbetet blir otydligare och tappar fokus, tempo och samordning.
          </note>
          <note>
            Kristdemokraterna har tidigare utlovat en ensidig minskning av
            införselkvoterna till Sverige när det gäller alkohol. Det vore
            kanske bra om Maria Larsson kan ge besked om varför något sådant
            beslut inte har fattats av regeringen.
          </note>
          <note>
            Ett annat folkhälsoproblem är att vi rör oss för lite. För lite
            fysisk aktivitet är till stor del ett problem i det moderna samhället
            och grunden till många välfärdssjukdomar. Det är framför allt
            den vardagliga fysiska aktiviteten som minskar i stora folkgrupper.
            Ökad motion har inte kunnat kompensera det faktum att många rör
            sig för lite i vardagslivet. Samhället kan och bör arbeta för
            att stimulera och möjliggöra ökad fysisk aktivitet hos befolkningen.
            Detta arbete måste bedrivas brett och långsiktigt. Det handlar
            om att sjukvården stimulerar till ökad fysisk aktivitet till exempel
            genom motiverande hälsosamtal eller rekommendationer om motion,
            på recept till exempel.
          </note>
          <note>
            Hälso- och sjukvårdens kompetens kan också ställas till förfogande
            för de skolor som vill ha hjälp med en systematisk genomgång av
            skolmat, skolhälsovård, motion och rörelse på schemat. Rörelse
            på schemat och uppmuntran till aktiv lek är andra delar som är
            viktiga i skolans värld.
          </note>
          <note>
            Idrottsrörelsen är en viktig aktör och har en stor och bred kompetens
            vad gäller rörelse och motion. Deras aktiviteter bör man stimulera.
            Man bör vara välvillig till de stöd som idrottsrörelsen behöver.
          </note>
          <note>
            Ökad fysisk aktivitet gäller alla åldrar och måste ske utifrån
            egna förutsättningar. Fysisk aktivitet för äldre pekas ut som
            ett viktigt område i den nationella äldreutvecklingsplanen som
            antogs 2006. Aktivitetsprogram som är anpassade till äldres behov
            är ett viktigt sätt att stimulera till fysisk aktivitet.
          </note>
          <note>
            En förutsättning för att fler rör på sig tillräckligt i vardagen
            är att samhällets fysiska planering sker utifrån detta perspektiv.
            Ett grundläggande område är möjligheterna till en säker gång-
            och cykeltrafik, men staten och kommunerna har också ett övergripande
            ansvar för att den fysiska planeringen sker utifrån människors
            behov av fysisk aktivitet, och då pratar man mycket om naturområden
            och rekreationsområden.
          </note>
          <note>
            Regeringen tar i folkhälsopropositionen upp några av dessa ovan
            redovisade frågor. Bland annat ska en utvärdering göras av fysisk
            aktivitet på recept. En manual ska utarbetas om fysisk aktivitet
            och samhällsplanering, och ett dialogforum ska diskutera vad olika
            aktörer kan göra. Vi tycker att det är bra, men vi tycker att
            det är lite tunt och vagt.
          </note>
          <note>
            Vi föreslår att regeringen tar initiativ till en dialog med samtliga
            aktörer som ska leda fram till en nationell strategi för att främja
            och öka den fysiska aktiviteten för hela befolkningen.
          </note>
          <note>
            Fru ålderspresident! Vi står bakom samtliga reservationer men
            nöjer oss med att lyfta upp reservation 30 och 34.
          </note>
          <note type="speaker">
            Anf. 193 ELINA LINNA (v):
          </note>
          <note>
            Fru ålderspresident! Jag ska börja med att ta upp några allmänna
            synpunkter på propositionen.
          </note>
          <note>
            Regeringens folkhälsoproposition har varit efterlängtad. Redan
            vintern 2007 lovade regeringen att folkhälsopropositionen skulle
            läggas fram i riksdagen före jul samma år. Nu är vi i juni, och
            nu debatterar vi propositionen En förnyad folkhälsopolitik . Det
            är bra att vi får möjlighet att debattera den här propositionen
            som vi har väntat så länge på.
          </note>
          <note>
            Visst finns det förnyelse. Borta är de socioekonomiska faktorernas
            betydelse för folkhälsan. Inkomstskillnader och strukturella sociala
            skillnader nämns inte. Regeringen vill i stället öka folkhälsan
            genom att öka människors möjlighet att välja utförare av vård,
            omsorg, stöd och service. Hälsans bestämningsfaktorer verkar inte
            heller ha så stor betydelse för folkhälsan längre.
          </note>
          <note>
            Vi ska vara glada över att det övergripande nationella målet
            finns kvar, nämligen att skapa samhälleliga förutsättningar för
            en god hälsa på lika villkor för hela befolkningen. Men hur dessa
            förutsättningar skapas går inte att läsa i propositionen. I stället
            är det individens perspektiv och valfrihet som ska råda.
          </note>
          <note>
            Jag påstår att det finns en kluvenhet i regeringens förslag.
            Vi kan ta föräldrastödet som exempel. I propositionen vi kan läsa:
            Föräldrastödet ska erbjudas alla föräldrar med barn upp till dess
            att barnet har fyllt 18 år. Om detta ska bli verklighet är det
            nödvändigt att hela samhället engageras. Det handlar inte om en
            för föräldrar obligatorisk verksamhet, däremot handlar det om
            att bygga upp en verksamhet som är tillgänglig och intressant
            för alla föräldrar och som är anpassad efter barnens ålder och
            mognad.
          </note>
          <note>
            Det är inte obligatoriskt, men hela samhället ska engageras,
            och det ska vara en verksamhet för alla föräldrar. Några pengar
            för uppbyggnaden av en sådan verksamhet finns inte med i propositionen.
            Jag förmodar att det är Sveriges Kommuner och Landsting som ska
            bygga upp denna verksamhet. Folkhälsoministern kanske redan har
            talat med SKL om detta. Det finns kanske pengar någonstans som
            inte redovisas i propositionen.
          </note>
          <note>
            Fru ålderspresident! Den här regeringen brukar tala mycket om
            vetenskap och evidens, och det tycker jag är bra. Men den här
            propositionen bygger väldigt mycket på tyckande och tro. Det är
            svårt att hitta fakta eller källor bakom påståendena. Jag har
            två exempel från propositionen.
          </note>
          <note>
            På s. 31 kan vi läsa att det finns ett starkt samband mellan
            flera olika former av cancer, däribland bröstcancer, och en hög
            alkoholkonsumtion. Visst kan det vara så, men var kan jag läsa
            mer om alkoholkonsumtionens betydelse för förekomsten av bröstcancer?
            Jag tycker att det vore intressant, för det är en uppgift som
            jag inte har mött tidigare.
          </note>
          <note>
            Det andra exemplet handlar om något som kallas för samproblemsjukdomar
            och som bland annat frivilliga och ideella organisationer ska
            råda bot på. Jag letade efter definitionen på ordet samproblemsjukdomar
            på nätet i går kväll. Jag fick en träff. Det var ett citat från
            folkhälsopropositionen som en kristdemokrat hade använt i en debatt.
            Hon hade inte heller förklarat ordet samproblemsjukdomar närmare.
            Men det kanske folkhälsoministern kan göra sedan.
          </note>
          <note>
            Fru ålderspresident! Fler än vi i oppositionen har reagerat undrande
            på den nya folkhälsopolitiken. Jag ska citera en forskare från
            Köpenhamns universitet, Signild Vallgårda, som i tidningen Dagens
            Samhälle skriver följande: Regeringen kombinerar i propositionen
            konservatism och liberalism. En konservativ uppfattning om att
            människor har behov av vägledning och färdigheter för att träffa
            riktiga val och att staten därför har ett ansvar för att hjälpa
            dem (paternalistisk omsorg). Och en liberal uppfattning om att
            människor ska behandlas som förnuftsvarelser, som kan och bör
            välja själva hur de vill leva sina liv och att respekt ska visas
            för den enskildas autonomi och integritet.
          </note>
          <note>
            Regeringen vill ha fria individer som gör som regeringen vill.
          </note>
          <note>
            Jag upprepar den sista meningen från citatet: Regeringen vill
            ha fria individer som gör som regeringen vill.
          </note>
          <note>
            Ett exempel på paternalism, enligt min mening, är förslaget som
            kallas för utvecklat stöd för gravida kvinnor med missbruk. Regeringen
            tänker återkomma med ett konkret förslag om utvidgad tvångsvård
            enligt LVM, lagen om vård av missbrukare, för de kvinnor som inte
            förmår att upphöra med sitt missbruk. Vänsterpartiet är avvisande
            till mer tvångsvård och menar att det redan i dag finns en lagstiftning
            som räcker gott och väl. Vi anser i stället att en fungerande
            vårdgaranti för både män och kvinnor med missbruksproblem är en
            mer framgångsrik väg. Det finns redan i dag utrymme för tvångsvård,
            och en framtida utredning borde snarare inrikta sig på hur vården
            för dessa kvinnor ska utvecklas än på mer tvång.
          </note>
          <note>
            Fru ålderspresident! Vänsterpartiet har tillsammans med Socialdemokraterna
            och Miljöpartiet en viktig reservation som jag tänker beröra lite
            närmare. Det handlar om barns och ungas uppväxtvillkor, målområde
            3 i folkhälsopropositionen. Det verkar som om regeringen har missat
            ordet uppväxtvillkor. Självklart är det bra att regeringen har
            för avsikt att satsa på föräldrastöd och tänker utreda barns och
            ungdomars psykiska hälsa. Men barns uppväxtvillkor ser så olika
            ut.
          </note>
          <note>
            Alla familjer har olika behov och förutsättningar. Det finns
            stora grupper av barn vars föräldrar har sämre förutsättningar
            än andra att erbjuda ett bra stöd. I det perspektivet står det
            klart att regeringen med sina individuellt riktade åtgärder riskerar
            att svika stora grupper av barn. Vänsterpartiet menar att till
            exempel flickor och pojkar vars föräldrar sitter i fängelse, är
            häktade eller har psykiska problem har uppväxtvillkor som inte
            går att jämföra med någon annans. Det handlar om tusentals barn
            som befinner sig i speciellt svåra situationer. Av deras uppväxtvillkor
            behöver man göra djupanalyser så att man kan ge också de barnen
            jämlika villkor.
          </note>
          <note>
            När det gäller barns och ungas uppväxtvillkor förbiser också
            regeringen det faktum att många barn i Sverige i dag växer upp
            i fattigdom. Att växa upp i fattigdom påverkar självklart folkhälsan.
            Asylsökande, papperslösa och gömda barn har en mycket utsatt situation
            när det gäller hälsoaspekter.
          </note>
          <note>
            Riksdagens utredningstjänst har beräknat utvecklingen av barnfattigdomen
            för Vänsterpartiets räkning. Läget förvärras mest för barn med
            ensamstående föräldrar. Där ökar fattigdomen från 14,9 procent
            till 26,9 procent, vilket motsvarar 145 260 barn. Utredningstjänsten
            har i beräkningarna utgått från prognoser om antalet personer
            med sjukpenning, föräldrapenning och arbetslöshet enligt prognoser
            från Konjukturinstitutet och Försäkringskassan. I beräkningarna
            ingår förändringarna i sjukpenning, föräldrapenning, pensioner,
            sjuk- och aktivitetsersättning, arbetsmarknadsunderstöd, skatter,
            avgifter för barnomsorg och ett stort antal fler relevanta variabler.
          </note>
          <note>
            Siffrorna borde oroa också regeringen. Sedan 2007 har barnfattigdomen
            ökat avsefärt. Andelen barn i fattiga hushåll 2006 var 8,4 procent.
            Siffran ökade till 10,3 procent 2007 och i år beräknas siffran
            öka ytterligare till 11,3 procent.
          </note>
          <note>
            Som jag sade i början av mitt anförande nämner regeringen inte
            de socioekonomiska faktorernas betydelse för folkhälsan. Vill
            regeringen att hälsoklyftorna ska öka? Nej, det tror jag inte.
            Men regeringen förblindas av skattesänkningspolitiken i så stor
            utsträckning att man inte tänker på konsekvenserna av sin politik
            för småbarnsföräldrar. Sammantaget gör regeringen nedskärningar
            på 1,1 miljarder kronor per år i sänkta ersättningsnivåer för
            småbarnsföräldrar.
          </note>
          <note>
            Utskottsmajoriteten hänvisar till pågående arbete och blundar
            för ökningen av barnfattigdomen. Det är sorgligt. Det nationella
            målet för folkhälsopolitiken att skapa samhälleliga förutsättningar
            för en god hälsa på lika villkor för hela befolkningen verkar
            vara svårt att nå med regeringens politik. Vänsterpartiet menar
            att det är viktigt att inse att folkhälsopolitiken inte är ett
            isolerat politikområde utan måste implementeras inom alla politikområden,
            annars kommer vi inte att kunna nå de mål vi i stort sett är överens
            om.
          </note>
          <note>
            Fru ålderspresident! När det gäller målområdet Hälsa i arbetslivet
            förväntade jag mig verkligen mer. Regeringen satsar ju hårt på
            arbetet. Vi vet att arbetsmiljöarbetet har tagit många kliv tillbaka,
            till exempel har Arbetslivsinstitutet lagts ned, arbetslivsforskningen
            har minskat kraftigt och 30 procent av Arbetsmiljöverkets resurser
            ska försvinna.
          </note>
          <note>
            Vad kommer dessa försämringar i arbetslivet att få för konsekvenser
            för arbetslivet? Det verkar inte heller bekymra regeringen. Vänsterpartiet
            anser att folkhälsa bör ses som en naturlig och självklar faktor
            i alla former av åtgärder, beslut, uppföljningar och lagstiftningar.
            Det är därför vi föreslår ett hälsoindex i statsbudgeten. Ett
            hälsoindex borde vara ett lika viktigt inslag som att redovisa
            tillväxtfaktorer och budgetprognos.
          </note>
          <note>
            Fru ålderspresident! Propositionen är omfattande, och Vänsterpartiet
            har ett stort antal yrkanden i betänkandet. Det är inte möjligt
            för mig att ta upp alla, men jag vill ändå påminna om ännu en
            grupp i samhället som har en hög ohälsa. Jag syftar på homo-,
            bi- och transsexuella personer. Ohälsan i denna grupp är oroande.
            De fördomar och den stigmatisering som HBT-personer utsätts för
            bidrar säkerligen till att försämra hälsan. Det handlar särskilt
            om den psykiska ohälsan. Därför föreslår Vänsterpartiet att HBT-perspektivet
            bör stärkas i folkhälsomålen.
          </note>
          <note>
            Fru ålderspresident! Självklart står jag bakom samtliga Vänsterpartiets
            reservationer, men för tids vinnande yrkar jag bifall enbart till
            reservationerna 2 och 22.
          </note>
          <note type="speaker">
            Anf. 194 GUNVOR G ERICSON (mp):
          </note>
          <note>
            Fru ålderspresident! Skapa samhälleliga förutsättningar för en
            god hälsa på lika villkor för hela befolkningen. Så lyder målet,
            som vi har hört av tidigare talare och som faktiskt riksdagen
            antog 2003. Att främja hälsa är ett sätt att styra samhället mot
            långsiktig hållbarhet både ekologiskt, socialt och ekonomiskt.
            Det handlar om samhällsstrukturer och inte bara om enskilda individers
            livsstil.
          </note>
          <note>
            Miljöpartiets mål för folkhälsopolitiken är att skapa dessa samhälleliga
            förutsättningar så att människor ges verklig möjlighet att göra
            goda val och få en jämlik och god hälsa. Då behövs politiska beslut
            en politik där både samhällets ansvar och människors förutsättningar
            att göra goda val beaktas.
          </note>
          <note>
            Vi har en struktur för samlat folkhälsoarbete i Sverige. Den
            bygger på det gedigna arbete som gjordes av Nationella folkhälsokommittén
            19972000. Detta ledde till att riksdagen våren 2003 fattade beslut
            om ett nationellt övergripande folkhälsomål och en sektorsövergripande
            målstruktur för det samlade folkhälsoarbetet med elva målområden.
            Det är alltså det övergripande målet som är styrande för folkhälsopolitiken.
          </note>
          <note>
            Kort efter regeringsskiftet lades en skrivelse fram för uppföljning
            av folkhälsopolitiken. Nuvarande regering valde att dra tillbaka
            den, och regeringen återkommer först nu med propositionen En förnyad
            folkhälsopolitik .
          </note>
          <note>
            Vad består förnyelsen av? Det finns mycket övrigt att önska i
            denna proposition utifrån mitt sätt att se. Miljöpartiet ifrågasätter
            starkt regeringens nya grepp på folkhälsoområdet. Det är tydligt
            att man vill sätta sin ideologiska politiska prägel genom att
            lyfta upp vissa frågor och tona ned det övergripande målet som
            riksdagen har antagit. Vi menar dock att de moderatledda regeringspartierna
            missar essensen för modern folkhälsopolitik.
          </note>
          <note>
            Folkhälsopolitiken kan aldrig reduceras till det som individer
            gör, väljer att göra eller skulle kunna göra. Individens situation
            är självklart viktig, likaså de sociala sammanhang individen befinner
            sig i, oavsett om det är familj, vänkretsar, arbetsplatser eller
            annat. Essensen av folkhälsa är att kunna se de samhälleliga strukturer
            och sammanhang som skapar förutsättningar för hälsa respektive
            ohälsa. Det är att se konsekvenser av politiska förslag i ett
            brett folkhälsoperspektiv. Så länge individen inte gör det spelar
            det ingen roll hur mycket individerna själva är redo att välja.
            Det samhälleliga ansvaret i den här propositionen är nedtonat,
            och politikens ansvar för att skapa de samhälleliga förutsättningarna
            är borta.
          </note>
          <note>
            Därför har Miljöpartiet yrkat avslag på propositionen och väljer
            i stället att lägga fram ett eget förslag med 51 hemställanspunkter
            för att tydliggöra vilka åtgärder vi vill se i folkhälsopolitiken.
          </note>
          <note>
            Förslaget till riksdagsbeslut i den här propositionen som gör
            det till en proposition, inte en skrivelse är att riksdagen ska
            godkänna regeringens förslag om att omformulera rubrikerna i folkhälsopolitikens
            målområden. Regeringen har slagit på trumman för denna proposition,
            det vill säga att det är en proposition och inte en skrivelse.
            Men handen på hjärtat, inte är väl rubrikändringen er viktigaste
            politik, Maria Larsson?
          </note>
          <note>
            Den värdeladdning som rubrikerna i dag innehåller är en tydlig
            inriktning för målområdena, vilket också gör att människor snabbt
            får en inblick i vad målområdena handlar om och vilken inriktning
            politiken ska ha.
          </note>
          <note>
            Nationella folkhälsokommittén föreslog ursprungligen 18 nationella
            mål. Det var inte av slumpmässiga skäl eller obetänksamhet när
            den tidigare regeringen i samarbete med Miljöpartiet och Vänsterpartiet
            valde att i stället utgå från politikområden men samtidigt skapa
            en tydlighet för dessa målområden med hjälp av rubriker med en
            tydlig inriktning. Det gav en signal om åt vilket håll man vill
            gå och hur man vill se att utvecklingen ska ske. Var och en kan
            uppfatta en tydlig skillnad i exempelvis rubriceringen Hälsa i
            arbetslivet respektive Ökad hälsa i arbetslivet, liksom Miljöer
            och produkter jämfört med Sunda och säkra miljöer och produkter.
          </note>
          <note>
            Folkhälsoområdet är komplext och kräver målinriktade arbetssätt.
            Den tydlighet i färdriktning som rubrikerna hittills har inneburit
            är snarare något man behöver mer av i politiska sammanhang inte
            mindre.
          </note>
          <note>
            Ett målinriktat och organiserat folkhälsoarbete förutsätter goda
            kunskaper om hur man kan påverka de levnadsförhållanden som har
            betydelse för folkhälsan. Men då måste man också ta till sig den
            vetenskapliga forskning som finns. Folkhälsovetenskap är den grund
            som propositionens förslag borde ha.
          </note>
          <note>
            Allvarligast är att regeringen väljer bort vikten av samhälleliga
            förhållanden för folkhälsa, likaså vikten av att ojämlikhet i
            hälsa måste motverkas. Det strukturella perspektivet saknas. I
            stället riktas fokus mot individen och det lilla sociala sammanhanget
            närmast runt individen. Man talar om människans behov av integritet
            och valfrihet, människans villkor och individens förutsättningar.
            Att det är viktiga frågor ska inte ifrågasättas, men genom den
            fokusförändring som görs missar man essensen för modern folkhälsopolitik.
          </note>
          <note>
            Det här är Kristina Pellmers och Bengt Wramners bok Grundläggande
            folkhälsovetenskap . Den läses på Mälardalens högskola när man
            läser in sig på vad som är folkhälsovetenskap. Jag rekommenderar
            varmt läsning av denna Grundläggande folkhälsovetenskap .
          </note>
          <note>
            Folkhälsovetenskap kan definieras på följande sätt: Med folkhälsovetenskap
            avses det tvärvetenskapliga område som syftar till att studera
            arbetslivets, levnadsvanornas, miljöns, samhällsstrukturens och
            vårdsystemets betydelse för befolkningens hälsa samt hälso- och
            sjukvårdens effektivitet. Häri ryms även studier av olika hälsopolitiska
            åtgärders effekter.
          </note>
          <note>
            Den så kallade Achesonrapporten, som kom 1998, definierar folkhälsovetenskapen
            kortfattat på följande sätt:
          </note>
          <note>
            Public health sciences is the science and art of preventing disease,
            prolonging life and promoting health through organised efforts
            of society.
          </note>
          <note>
            Det handlar alltså om samhället. Det handlar om en politik som
            går in i alla politikområden. Som jag ser det har man valt bort
            jämlikhet och hållbarhet.
          </note>
          <note>
            Dessa utgångspunkter som fanns i den tidigare folkhälsopolitiska
            skrivelsen till riksdagen har man nu valt bort. Jag tycker att
            det är väldigt olyckligt, för det är grundläggande för att kunna
            uppnå det övergripande målet för folkhälsopolitiken. I stället
            väljer regeringen att lägga fokus på det lilla sociala sammanhanget
            runt individer, och resonemangen rör människans behov av integritet
            och valfrihet.
          </note>
          <note>
            Regeringen skriver till och med: Folkhälsoarbetet bör ha människans
            behov av integritet och valfrihet som grund. Det resonemanget
            bygger inte på modern folkhälsovetenskaplig forskning. Det är
            mycket olyckligt att regeringen bortser från den kunskap som finns.
            Professor Robert Putnam och professor Michael Marmot har till
            exempel skrivit om detta ganska mycket i sina vetenskapliga publikationer.
          </note>
          <note>
            Miljöpartiet menar att man inte bara kan välja bort de här utgångspunkterna
            och kalla området en folkhälsopolitik på lika villkor. Det kan
            inte ses som annat än en tillbakagång i svenskt folkhälsoarbete.
            Det är olyckligt att regeringen nu bryter den positiva trend med
            att skapa samhälleliga förutsättningar för hälsa som påbörjats.
          </note>
          <note>
            Visst finns det enskilda förslag i propositionen som är bra,
            till exempel att intensifiera det självmordsförebyggande arbetet
            eller att ge Folkhälsoinstitutet och Livsmedelsverket i uppdrag
            att främja bra kostvanor och fysisk aktivitet. Men det som regeringen
            lägger fram till riksdagen för beslut är, som sagt, de ändrade
            rubrikerna på målområdena. De andra förslagen i propositionen
            är skrivna på ett sådant sätt att det är en beskrivning av regeringens
            vilja, men det ger inte möjlighet för riksdagen att ta ställning
            till konkreta uppdrag.
          </note>
          <note>
            Miljöpartiet de gröna anser att den ändrade inriktningen på folkhälsopolitiken
            är av en sådan art att vi vill avslå propositionen.
          </note>
          <note>
            Regeringen har inte heller förstått eller haft vilja att koppla
            samman klimatfrågorna och hälsoutvecklingen. Professor Elisabet
            Lindgren vid Stockholm Resilience Centre var nyligen i riksdagen
            och berättade om kopplingar mellan klimatpåverkan och hälsopåverkan.
          </note>
          <note>
            Två graders ökad temperatur kommer att leda till fler infektionssjukdomar.
            Malariamyggan kan komma tillbaka även i Sverige. Det kommer att
            leda till en ändrad utbredning av harpest och andra infektionssjukdomar.
            Det kommer att leda till ökad påverkan på de människor som lider
            av hjärt-kärlsjukdomar när vi får tropiska nätter kanske månader
            i följd.
          </note>
          <note>
            Socialstyrelsen har nyligen presenterat rapporten Hälsofrågor,
            en självklar del av miljöarbetet . I den här rapporten ger Socialstyrelsen
            dels en översikt av miljörelaterad hälsopåverkan i Sverige, dels
            sin syn på hur hälsofrågor kan hanteras i miljömålsarbetet. De
            beskriver hur man på ett bättre sätt kan ta hänsyn till hälsa
            i arbetet med att uppnå miljömålen, och vice versa. Men i den
            här propositionen finns det inte ens nämnt.
          </note>
          <note>
            Miljörelaterad hälsopåverkan ja, FN:s världshälsoorganisation
            tog under 2007 fram värden för hälsoeffekter som beror på miljöfaktorer.
            I antal påverkade handlade det för Sverige om nästan 138 000 svenskar
            som har en försämrad livskvalitet, ca 500 000 som har en nedsatt
            aktivitetsförmåga eller besvär som kan relateras till olika miljöfaktorer
            och 14 000 dödsfall per år.
          </note>
          <note>
            Om kopplingen mellan klimat och hälsa skriver inte regeringen
            en rad i sin folkhälsoproposition. Det är mycket anmärkningsvärt.
          </note>
          <note>
            Jag kan inte låta bli att också ta upp utveckling och insatser
            inom olika målområden. Miljöpartiet saknar att folkhälsoläget
            inte beskrivs utifrån de bestämningsfaktorer som finns identifierade
            inom de olika målområdena. Nu ges i stället en bild som utgår
            från riskfaktorer och hälsoutfall, medan den folkhälsopolitiska
            rapportering som redovisas av hälsans bestämningsfaktorer saknas.
            Det är väldigt olika nivå på de förslag som tas upp av regeringen
            stort och smått blandas.
          </note>
          <note>
            Som jag har sagt tidigare anser vi att vissa förslag är bra medan
            andra har helt fel fokus. Vi har tagit upp det i motionen. Upprörande
            är särskilt formuleringarna inom målområdet Trygg och säker sexualitet
            och en god reproduktiv hälsa. Jag undrar om Folkpartiet helt har
            sovit när man släppte igenom denna proposition.
          </note>
          <note>
            Fokus har flyttat från tryggt och säkert sex till att motverka
            riskbeteende. Man beskriver inte längre HBT-personer, utan man
            omformulerar det till beakta att ungdomar är en heterogen grupp.
            Eller är det homosexuella, transpersoner och bisexuella man avser
            när man skriver att ungdomar är en heterogen grupp? Jag undrar.
          </note>
          <note>
            Det står också: En graviditet som inledningsvis upplevs som oönskad
            fortsätter inte alltid att vara det, utan en del kvinnor ändrar
            sig och bestämmer sig för att fullfölja graviditeten.
          </note>
          <note>
            Är det kd som helt har utformat texten i propositionen? Vad säger
            Folkpartiet? Tycker ni att man ska raljera så över rätten till
            abort?
          </note>
          <note>
            Vi har tidigare här i kammaren i dag diskuterat socialförsäkringssystemet
            och den påverkan det kommer att bli på människor när man känner
            otrygghet för sin sociala och ekonomiska trygghet. Det påverkar
            folkhälsan betydligt. Det finns inte heller mycket med i denna
            proposition.
          </note>
          <note>
            Avslutningsvis, fru ålderspresident, är folkhälsoarbete långsiktigt,
            och det ska bygga på grundläggande folkhälsovetenskaplig forskning,
            inte på tyckande.
          </note>
          <note>
            Jag står bakom reservationerna i betänkandet, men för tids vinnande
            vill jag yrka bifall till reservationerna 4, 29 och 34.
          </note>
          <note type="speaker">
            Anf. 195 MARIANNE KIERKEMANN (m):
          </note>
          <note>
            Fru ålderspresident! Ja, det här är en omfattande proposition,
            och det är väldigt svårt att få med allting i en sådan här proposition.
            Men när man hör oppositionen har man en känsla av att vi skulle
            kunna lösa alla problem med en folkhälsoproposition. Så är inte
            fallet.
          </note>
          <note>
            Jag tänkte bara kommentera lite grann, bland annat Per Svedbergs
            första anförande om att han inte ser några konkreta åtgärder i
            propositionen. Jag undrar om vi har läst samma proposition. Per
            efterlyste också en förstärkning av barnpsykiatrin. Här har alliansen
            lagt 500 miljoner på en förstärkning av psykiatrin. Att det inte
            har fått någon stor effekt ännu är inte så konstigt, för det är
            inte så förfärligt länge sedan Anders Milton lämnade sin rapport.
          </note>
          <note>
            Vad sedan gäller Elina Linna tyckte hon att man skulle lösa det
            här med en möjlighet att välja utförare. Då undrar jag var Elina
            Linna har läst det.
          </note>
          <note>
            Föräldrastöd ska kommuner och landsting betala. Men vi har ju
            lagt 70 miljoner kronor om året på ett nationellt föräldrastöd.
          </note>
          <note>
            Att man kombinerar konservatism och liberalism: Det är inte så
            märkligt när det är fyra partier som har lite olika inriktning
            att även en proposition har lite olika tyngdpunkter.
          </note>
          <note>
            Man pratar om barnfattigdom. Ja, det är ett mått i Sverige. Men
            när jag ser de små barnen i Burma, Kina och Zimbabwe och hur de
            har det kan jag inte tycka att barn i Sverige är speciellt fattiga.
            Även om man här ser det som ett mått kan jag inte tycka det.
          </note>
          <note>
            Vad står förnyelsen för? Jag kan ta mitt anförande, så kan vi
            kanske ta någonting om det efteråt.
          </note>
          <note>
            Fru talman! Det är med stor tillfredsställelse som jag yrkar
            bifall till förslaget i socialutskottets betänkande SoU11 En förnyad
            folkhälsopolitik .
          </note>
          <note>
            Det är en folkhälsopolitik som syftar till att skapa samhälleliga
            förutsättningar för en god hälsa på lika villkor för hela befolkningen
            med utgångspunkt i den enskilda människans integritet och valfrihet.
          </note>
          <note>
            Med anledning av propositionen har närmare 200 yrkanden lagts.
            Det visar att folkhälsa både engagerar och inspirerar, vilket
            är väldigt positivt.
          </note>
          <note>
            Propositionen innehåller elva målområden. Alla är viktiga bitar
            för att bidra till en god folkhälsa. Men när man pratar med folk
            ute, alltså landstings- och kommunpolitiker, som är de som genomför
            den här folkhälsopolitiken, säger de att det är alldeles för många
            områden att hålla reda på. Vi hade hellre sett att vi hade haft
            färre områden. Ja, det är faktiskt så.
          </note>
          <note>
            För vart och ett av dessa elva målområden har regeringen tillsatt
            utredningar för att kartlägga och analysera problem eller anslagit
            pengar för att stödja arbetet.
          </note>
          <note>
            Kommuner och landsting har en nyckelroll i det förebyggande folkhälsoarbetet.
            Vi avser därför att stötta kommunerna med 50 miljoner kronor för
            att utveckla det lokalt sektorsövergripande hälsofrämjande arbetet.
          </note>
          <note>
            Vår inriktning är att underlätta eget ansvarstagande men samtidigt
            bidra till att intensifiera det hälsofrämjande arbetet och till
            att det bedrivs med kunskap och evidens som grund.
          </note>
          <note>
            Det finns några särskilt angelägna målgrupper och områden som
            vi har valt att satsa extra pengar på.
          </note>
          <note>
            Det första gäller insatser riktade mot barn och unga, där föräldrastöd
            ingår som en viktig bit.
          </note>
          <note>
            Det andra gäller den ökande ohälsan bland unga, framför allt
            kvinnor, ibland med självmord som följd. Där vill vi skapa ett
            nationellt program för självmordsprevention med en nollvision
            som mål.
          </note>
          <note>
            Det tredje handlar om att intensifiera hälsofrämjande insatser
            bland äldre.
          </note>
          <note>
            Dessa tre områden har alliansen sett som särskilt viktiga, men
            propositionen innehåller, som jag sade tidigare, åtgärder på en
            mängd olika områden som också är viktiga ur olika aspekter.
          </note>
          <note>
            Alkohol, narkotika, dopning och tobak skapar mycket elände. Här
            behöver man ta riktiga krafttag. Här satsar vi 260 miljoner per
            år 20082010 på att till exempel så långt det är möjligt förhindra
            tidig tobaksdebut, på att se över möjligheten att utvidga lagen
            om vård av missbrukare till att även inkludera ett skydd för det
            ofödda barnet när den gravida mamman missbrukar. Vi hörde här
            att Vänsterpartiet inte tycker om den här lagen och det tvånget.
            Men vad gör man när mammorna vägrar att samarbeta? Då är det kanske
            barnet som man ändå måste se till.
          </note>
          <note>
            Vi vill satsa på det drogförebyggande arbetet inom skolorna.
          </note>
          <note>
            Vi satsar också 28 miljoner kronor per år på förebyggande spelberoendeinsatser.
          </note>
          <note>
            Den brist på jämställdhet inom offentligfinansierad vård som
            inte garanterar kvinnor samma vård som män är naturligtvis orimlig.
            Alliansen satsar därför 100 miljoner på att kvalitetssäkra offentligfinansierad
            verksamhet på kommunal nivå och landstingsnivå.
          </note>
          <note>
            Fas får dessutom 30 miljoner kronor per år i tre år för att initiera
            ett forskningsprogram om kvinnors hälsa.
          </note>
          <note>
            Något som har föranlett många motioner handlar om att införa
            HPV-vaccination i det allmänna vaccinationsprogrammet. Nu har
            jag inte hört någonting om det eller också har jag missat det
            i de tidigare anförandena. Kanske är det en bra idé, kanske inte.
            Men så länge inte alla frågetecken är uträtade är jag väldigt
            tveksam till att införa det, för det har följdkonsekvenser som
            vi inte kan se i dag.
          </note>
          <note>
            Något annat som vi också satsar på gäller mäns våld mot kvinnor,
            hedersrelaterat våld och våld i samkönade relationer. Det är problem
            som begränsar människors liv och rörelsefrihet och som vi måste
            ha en handlingsplan med åtgärder för att bekämpa. Den handlingsplan
            som riksdagen i april i år behandlade omfattar 56 åtgärder inom
            sex områden.
          </note>
          <note>
            Det handlar om ökat stöd och skydd till våldsutsatta, stärkt
            förebyggande arbete, stärkt kvalitet och effektivitet i rättsväsendet,
            utveckling av insatser riktade till våldsutövare och ökad samverkan
            och ökade kunskaper.
          </note>
          <note>
            För dessa nödvändiga insatser har alliansen avsatt 400 miljoner
            om året i tre år, och för jämställdhetsinsatser med inriktning
            på kvinnors hälsa.
          </note>
          <note>
            Jag kan fortsätta att räkna upp åtgärd efter åtgärd med åtföljande
            finansiering, och jag känner mig oerhört nöjd med att alliansen
            inte bara talar om vad man vill göra utan också finansierar det.
            Det är nämligen skillnaden mellan den förra folkhälsopropositionen
            och denna.
          </note>
          <note>
            Alla önskemål kostar pengar, och det vi har valt att satsa på
            och det vi har valt att se som viktiga områden har vi också lagt
            pengar på.
          </note>
          <note>
            Många önskemål framförs, och mer pengar önskas naturligtvis från
            oppositionen. Men den möjligheten har man haft tidigare och inte
            använt sig av, så det ser jag mest som prat i kvadrat.
          </note>
          <note type="speaker">
            Anf. 196 ELINA LINNA (v) replik:
          </note>
          <note>
            Fru ålderspresident! Jag vill förklara hur det kom sig att jag
            lyfte upp det här med valfrihet och hur jag nu uttryckte mig.
          </note>
          <note>
            Det handlar helt och hållet om helheten i folkhälsopolitiken.
            Det handlar om strukturer i samhället. Jag tror att om Marianne
            skulle ha lyssnat ordentligt på mig och på Gunvor G Ericson som
            kom efteråt hade hon förstått att vi båda två utgår från de bestämningsfaktorer
            och de strukturer i samhället som påverkar folkhälsan.
          </note>
          <note>
            När man läser regeringens proposition ser man att den bygger
            väldigt mycket på individen och individens perspektiv. Där lyfts
            till exempel fram att valfrihet på något sätt skulle underlätta
            när det gäller att folkhälsan ska höjas. Jag tror egentligen inte
            att det är svårt att förstå, om man vill förstå.
          </note>
          <note>
            Regeringen har massor med små förslag, men man kan titta på strukturen
            och de förutsättningar i samhället som vi ska bygga upp med politiken
            för att folkhälsan ska bli bättre och klyftorna ska minska. Då
            finns det inte förslag.
          </note>
          <note>
            Jag tog upp det här med samproblemsjukdomar. Marianne kan kanske
            förklara för mig vad det betyder. Moderaterna har nämligen gärna
            ett sjukdomsperspektiv när vi talar om folkhälsan. Vad betyder
            samproblemsjukdomar? Vad är det för sjukdomar?
          </note>
          <note type="speaker">
            Anf. 197 MARIANNE KIERKEMANN (m) replik:
          </note>
          <note>
            Fru ålderspresident! Det är kanske inte så konstigt om vi har
            lite olika perspektiv. För oss kanske det är så att vi ser frihet
            och integritet som en viktig bit i folkhälsan.
          </note>
          <note>
            Det var inte så många frågor som Elina Linna ställde. Men nej,
            jag kan inte svara på frågan om samproblemsjukdomar. Vi moderater
            ser inte helst till sjukdomar, utan vi ser helst till att bevara
            det friska friskt i så stor utsträckning som möjligt.
          </note>
          <note type="speaker">
            Anf. 198 ELINA LINNA (v) replik:
          </note>
          <note>
            Fru ålderspresident! Vi har varit överens om folkhälsopolitiken.
            Folkhälsokommittén arbetade under flera år och lade fram flera
            betänkanden delbetänkanden och slutbetänkanden och sedan lades
            propositionen fram på hösten 2002 eller om det var på våren 2003.
            Det fanns en reservation från Kristdemokraterna som yrkade avslag
            på den propositionen. Men alla andra partier stod bakom den, och
            de stod också bakom Folkhälsokommitténs tolkning av de strukturer
            i samhället som vi behöver för att nå upp till det nationella
            målet. Där har det alltså inte funnits några politiska skiljaktigheter
            tidigare utom just att Kristdemokraterna hade en annan åsikt.
          </note>
          <note>
            När det gäller barnfattigdomen blir jag faktiskt rätt så upprörd
            över att man i detta sammanhang, när vi talar om ökade klyftor
            i vårt samhälle, negligerar detta. Naturligtvis finns det i många
            andra länder fler barn som lider av svält och större fattigdom
            än hos oss.
          </note>
          <note>
            Men sanningen är att sedan 2007 har barnfattigdomen ökat. Den
            minskade 2006. Men sedan regeringen började driva sin skattesänkningspolitik,
            som betalas med några pengar, har den ökat. Det är en siffra som
            riksdagens utredningstjänst har räknat fram. Då har man tagit
            hänsyn till regeringens nedskärningar när det gäller ensamstående
            föräldrar som har svåra ekonomiska förutsättningar redan tidigare.
            Och nu ökar barnfattigdomen i Sverige.
          </note>
          <note type="speaker">
            Anf. 199 MARIANNE KIERKEMANN (m) replik:
          </note>
          <note>
            Fru ålderspresident! Det var inte några frågor, och därför har
            jag inte så mycket att säga.
          </note>
          <note type="speaker">
            Anf. 200 GUNVOR G ERICSON (mp) replik:
          </note>
          <note>
            Fru ålderspresident! Jag begärde ordet när Marianne Kierkemann
            hänvisade till att kommuner och landsting vill ha färre målområden.
            Jag satt under den förra mandatperioden i en arbetsgrupp som SKL
            hade tillsatt och som handlade om hälsa och jämställdhet, och
            jag hörde aldrig någon säga det i den arbetsgruppen. Jag undrar
            därför vad det uttalandet från Marianne Kierkemann bygger på.
          </note>
          <note>
            Jag undrar också om Marianne Kierkemann inte gillar de förslag
            som den nationella folkhälsokommittén lade fram i sitt arbete
            19972000.
          </note>
          <note>
            Hela denna proposition har inte föregåtts av någon remissrunda,
            vilket är vanligt när man lägger fram förslag i riksdagen. Hur
            kan ni då veta vad man tycker lokalt?
          </note>
          <note type="speaker">
            Anf. 201 MARIANNE KIERKEMANN (m) replik:
          </note>
          <note>
            Fru ålderspresident! Jag bygger det på samtal som jag har haft
            med personer som arbetar ute i kommuner och landsting med folkhälsa.
            Så det är inte några antaganden.
          </note>
          <note>
            Men visst är det så att jag inte har suttit med i någon utredning
            på SKL, och det är möjligt att man har olika åsikter beroende
            på var man sitter, om man sitter högt upp på SKL eller om man
            sitter ute på golvet. Det kan jag inte svara på.
          </note>
          <note>
            Jag måste erkänna att jag inte har läst förslagen från 2000 från
            Nationella folkhälsokommittén. Det är långt före min tid. Jag
            har ägnat mig åt det som är nutid och inte dåtid, även om de säkert
            hänger med fortfarande.
          </note>
          <note type="speaker">
            Anf. 202 GUNVOR G ERICSON (mp) replik:
          </note>
          <note>
            Fru ålderspresident! Det ante mig att det var så och att det
            bygger på egna personliga erfarenheter från samtal med olika lokala
            företrädare. Jag tycker att det är väldigt tråkigt att vi ska
            bygga riksdagens politik på det. I andra sammanhang brukar det
            vara viktigt att ha forskning och evidens att bygga politiken
            på. Det tycker jag att vi ska ha i detta sammanhang också.
          </note>
          <note>
            Jag var folkhälsolandstingsråd i Sörmland under den förra mandatperioden.
            Vi försökte jobba efter vetenskap och evidens. Jag rekommenderar
            att man läser grundläggande folkhälsovetenskap och att man sedan
            bygger politiken på det.
          </note>
          <note>
            Det var inte personer högt upp på SKL som satt i denna arbetsgrupp.
            Det var personer som jobbade lokalt med folkhälsofrågor. Det var
            landstingsråd, det var kommunalråd, men det var också tjänstemän
            från olika lokala enheter.
          </note>
          <note>
            Vi jobbade hårt för att politiken skulle utgå från bestämningsfaktorer,
            alltså hur man mäter folkhälsa. I till exempel kapitel 5 i detta
            förslag görs en beskrivning av nuvarande folkhälsopolitik. Där
            nämns att folkhälsopolitikens 11 målområden omfattar 42 bestämningsfaktorer
            och att dessa mäts via 36 huvudindikatorer och 47 delindikatorer.
          </note>
          <note>
            Men regeringen säger inte huruvida man ska fortsätta detta arbete
            eller ge någon kommentar till att målområde 6, det som är en mer
            hälsofrämjande hälso- och sjukvård, saknar identifierade bestämningsfaktorer
            och indikatorer.
          </note>
          <note>
            Min fråga till Marianne Kierkemann är: Vill ni att politiken
            ska utveckla bestämningsfaktorer och indikatorer i enlighet med
            folkhälsovetenskaplig forskning?
          </note>
          <note type="speaker">
            Anf. 203 MARIANNE KIERKEMANN (m) replik:
          </note>
          <note>
            Fru ålderspresident! Först och främst skulle jag vilja kommentera
            det som Gunvor G Ericson sade om att man inte ska bygga riksdagens
            politiska beslut på tyckanden. Men det har vi faktiskt inte gjort.
            Vi har elva målområden och inte fem eller sex, eller vad man skulle
            kunna tänka sig att någon annan skulle vilja ha. För övrigt har
            jag inte så mycket kommentarer.
          </note>
          <note>
            Man kan tycka och vilja väldigt mycket. Men sammantaget handlar
            ändå varje önskemål om pengar, och denna folkhälsoproposition
            är finansierad, vilket den förra inte var. Det är inte mina ord,
            utan det är ord från generaldirektören för Folkhälsoinstitutet.
          </note>
          <note type="speaker">
            Anf. 204 LARS-IVAR ERICSON (c):
          </note>
          <note>
            Fru ålderspresident! Mens sana in corpore sano . En sund själ
            i en sund kropp. Så kan vi sammanfatta folkhälsopolitikens elva
            målområden som bygger på en helhetssyn på människan. Hälsa till
            kropp och själ hör ihop.
          </note>
          <note>
            Att i detta anförande lyfta fram alla målområden är omöjligt,
            men jag vill ändå lyfta fram några.
          </note>
          <note>
            Barnen är vår framtid, säger vi ibland. Och det ligger mycket
            i detta uttryck. Att våra barn och ungdomar får en bra början
            i livet är viktigt. Familjerna i dagens samhälle kan se olika
            ut. Men oavsett hur de ser ut ska samhället erbjuda stöd och hjälp
            till föräldrar i deras föräldraskap. Här kommer en nationell strategi
            för en kvalitetshöjande kompetensuppbyggnad och utveckling att
            tas fram.
          </note>
          <note>
            Målområde 3 om barns och ungas uppväxtvillkor hör naturligt ihop
            med målområde 9 om fysisk aktivitet och målområde 10 om matvanor
            och livsmedel.
          </note>
          <note>
            Centerpartiet har på olika sätt pläderat för betydelsen av en
            sund kost och fysisk aktivitet. I dag finns alarmerande rapporter
            om hur barn och unga rör sig för lite, om övervikt och följdsjukdomar
            och om osunda matvanor. Här har både hemmen och skolan stor betydelse
            för goda matvanor och främjande av fysisk aktivitet.
          </note>
          <note>
            Ett gott exempel är Ljungenskolan i skånska Vellinge. Två gånger
            i veckan går eleverna några kilometer, och målet är att gå sträckan
            till Gambia, där de har brevkontakt med en skola. Det är 430 mil
            till Gambia, och gångsträckan multipliceras med antalet elever
            i klassen för att man ska få ihop tillräckligt med mil. Och just
            nu är de i Tyskland.
          </note>
          <note>
            Jag faller ned i ett djupt hål där allt bara är mörker. Dessa
            ord kommer från en kvinna i 30-årsåldern. Hon lever ett liv med
            ångest, depressioner och självmordsförsök. Och hon är inte unik.
          </note>
          <note>
            Unga kvinnor är överrepresenterade när det gäller självmordsförsök.
            Det är en djup tragedi när det som inte får hända ändå händer.
          </note>
          <note>
            Under rubriken Självmordsprevention finns det åtgärder för att
            verkställa visionen att ingen ska behöva ta sitt liv.
          </note>
          <note>
            Det nationella, regionala och kommunala arbetet för att minska
            tillgången till dödliga metoder och medel för självmord ska utvecklas.
            Personalgrupper inom skola, vård och omsorg ska utbildas. Det
            ska vara information till allmänheten, händelseanalys av lex Maria-anmälningar
            och stöd till organisationer till exempel Spes, Riksförbundet
            för suicidprevention och efterlevandes stöd, som jobbar mycket
            bra med det förebyggande. Men framför allt kan de hjälpa anhöriga
            till någon som inte längre orkade leva.
          </note>
          <note>
            I detta sammanhang vill jag passa på att bemöta Vänsterpartiets
            reservation om att regeringen inte värderar Nationella hjälplinjens
            arbete. Vid en telefonkontakt med personer som är engagerade i
            detta arbete visade det sig att här utgår statligt stöd och att
            regeringsföreträdare nyligen hade varit på besök där för att informera
            sig om verksamheten.
          </note>
          <note>
            Fru ålderspresident! Missbruket är ett folkhälsoproblem som drabbar
            både missbrukaren och de närstående. Missbruket har också samhälleliga
            konsekvenser i form av våld, brottslighet och sjukskrivningar
            och kostar samhället åtskilliga miljarder varje år. Antalet narkotikarelaterade
            dödsfall i Sverige har dubblerats på tio år. År 2007 registrerades
            350 dödsfall att jämföra med 170 dödsfall år 1997.
          </note>
          <note>
            I syfte att komma till rätta med missbruket aviserar regeringen
            åtgärder för att minska bruket av alkohol och missbruket av narkotika.
            Vidare prioriteras insatser mot dopning och insatser mot spelberoende.
          </note>
          <note>
            Årligen avsätts 260 miljoner under perioden 20082010 till att
            driva en kraftfull alkohol- och narkotikapolitik, och arbetet
            med att informera skolungdomar om farorna med droger ses över.
          </note>
          <note>
            En utvärdering av skolprojektet för perioden 20052007 pågår,
            och regeringen ser en fortsättning för dem högre upp i åldrarna,
            på gymnasiet och i högskolorna. I det fortsatta arbetet är samarbete
            och samordning nyckelord.
          </note>
          <note>
            Fru ålderspresident! Målområde 8 handlar om sexualitet och reproduktiv
            hälsa. De riskabla sexvanorna i Sverige ökar. Sex av tio män som
            har sex med män har det oskyddat, enligt en undersökning från
            Malmö högskola. Spridningen av könssjukdomar, till exempel klamydia,
            tyder på att många ungdomar i dag lever farligt.
          </note>
          <note>
            Regeringen har gett Socialstyrelsen i uppdrag att genomföra en
            undersökning om hur rådgivningen om sex och samlevnad i dag fungerar
            och hur den kan förbättras.
          </note>
          <note>
            Någonting som kommer är den virtuella ungdomsmottagningen. Jag
            vill citera från Ungdomsmottagningen.se:
          </note>
          <note>
            I slutet av 2008 lanseras Ungdomsmottagningen.se, en webbplats
            om hälsa, sex och relationer. På webbplatsen kommer du att hitta
            information om och kunna diskutera många viktiga ämnen. Du kommer
            att kunna få svar på vart du kan vända dig om du undrar om något,
            behöver hjälp eller mår dåligt, oavsett var i landet du bor.
          </note>
          <note>
            På Ungdomsmottagningen.se kommer du också att kunna ställa anonyma
            frågor och få personliga svar.
          </note>
          <note>
            Du kan redan nu vara med och påverka vilka ämnen vi ska ta upp
            och hur. Ska det vara texter, filmer, bilder, tester?
          </note>
          <note>
            Fru ålderspresident! I samband med ett seminarium om kultur och
            hälsa sade en av föreläsarna att det verkliga åldrandet börjar
            vid 60. Det blev då en aha-upplevelse för oss som är i den åldern
            eller för dem som kanske har föräldrar i den åldersgruppen. Men
            det verkliga åldrandet kan bli det goda åldrandet.
          </note>
          <note>
            Eftersom medellivslängden ökar i Sverige kommer folkhälsopolitiska
            insatser för äldre att få en allt större betydelse. Hälsofrämjande
            och förebyggande insatser riktade till äldre kan nämligen skjuta
            upp funktionsnedsättning och beroende av hjälp. Förändrade levnadsvanor
            kan ge positiva hälsoeffekter även långt upp i åldrarna.
          </note>
          <note>
            Fru ålderspresident! Folkhälsopolitik är ett stort och viktigt
            område så mycket mer skulle kunna sägas. Men flera talare står
            på tur så av hänsyn till dem stoppar jag här och yrkar bifall
            till utskottets förslag i betänkandet och avslag på motionerna.
          </note>
          <note type="speaker">
            Anf. 205 ELINA LINNA (v) replik:
          </note>
          <note>
            Fru ålderspresident! Det är glädjande att höra att Nationella
            hjälplinjen får statligt stöd. Men menar Lars-Ivar Ericson det
            stöd som finns i årets budget, eller finns det redan ett beslut
            hos regeringen om att Nationella hjälplinjen ska få permanent
            finansiering från staten?
          </note>
          <note type="speaker">
            Anf. 206 LARS-IVAR ERICSON (c) replik:
          </note>
          <note>
            Fru ålderspresident! Den regeringsföreträdare som jag pratade
            med hade upplevt sitt besök hos Nationella hjälplinjen som någonting
            väldigt positivt, och han värderade deras arbete. Om jag tolkat
            honom rätt blir det inga problem med stöd också i fortsättningen.
          </note>
          <note type="speaker">
            Anf. 207 ELINA LINNA (v) replik:
          </note>
          <note>
            Fru ålderspresident! Det är bra att få detta till protokollet,
            för i årets budget finns det inte pengar mer än för i år. Nationella
            hjälplinjen är utvärderad av Socialstyrelsen, och den utvärderingen
            visar på väldigt goda resultat.
          </note>
          <note>
            Jag tolkar Lars-Ivar Ericsons besked här så att det blir en permanent
            finansiering. Det tycker jag är väldigt bra.
          </note>
          <note>
            Jag ska passa på att ställa en fråga om detta med sexualitet
            och reproduktiv hälsa. Tidigare har vi ju här tagit upp frågan
            om hiv/aids-prevention. Jag tror att Lars-Ivar också nämnde om
            hur viktigt detta är. Regeringen har 145 miljoner kronor för detta
            ändamål. Det är samma summa pengar som den som funnits en längre
            tid. I verkligheten betyder det att landsting och kommuner egentligen
            får en mindre finansiering när det gäller det förebyggande arbetet.
            Vad anser Lars-Ivar om det?
          </note>
          <note type="speaker">
            Anf. 208 LARS-IVAR ERICSON (c) replik:
          </note>
          <note>
            Fru ålderspresident! Det skulle vara väldigt bra om mer pengar
            kunde avsättas till detta viktiga arbete. Vi konstaterar att det
            nu var möjligt att avsätta just 145 miljoner per år för perioden
            20082010 och då för insatser mot hiv/aids och andra smittsamma
            sjukdomar.
          </note>
          <note>
            Det finns väl en tro på att det inte bara är pengarnas storlek
            som avgör hur information och insatser på bästa sätt går fram.
            Det handlar också om att utveckla effektiva kommunikationsstrategier
            och om samordning mellan alla de olika organ som jobbar för att
            bekämpa hiv/aids.
          </note>
          <note type="speaker">
            Anf. 209 GUNVOR G ERICSON (mp) replik:
          </note>
          <note>
            Fru ålderspresident! Folkhälsoinstitutet redovisade för regeringen
            i mars 2003 förslag till indikatorer inom folkhälsoområdet och
            har därefter arbetat tillsammans med ett stort antal myndigheter
            för att förbättra det ursprungliga förslaget. Det har resulterat
            i att Folkhälsoinstitutet har antagit 38 huvudindikatorer. Men
            på målområde 6, En mer hälsofrämjande hälso- och sjukvård, krävs
            det mer utvecklingsarbete, skrev man. Det fanns förslag i den
            skrivelse som lades på riksdagens bord att man skulle fortsätta
            det arbetet. Men eftersom skrivelsen togs tillbaka finns det inte
            något sådant uppdrag.
          </note>
          <note>
            I regeringens förslag nu nämns inte bestämningsfaktorer under
            kapitlet Uppföljning och utvärdering av folkhälsoarbetet. I stället
            skriver man: När det gäller utvärdering finns det ingen självklar
            och perfekt metod. Erfarenheten visar emellertid att en kombination
            av kvalitativ och kvantitativ forskning är mest effektiv och att
            utvärdering bör ske i termer av process, implementering och effekt.
          </note>
          <note>
            Betyder det att ni inom de borgerliga partierna inte längre anser
            att utveckling ska följas med hjälp med bestämningsfaktorer och
            indikatorer?
          </note>
          <note type="speaker">
            Anf. 210 LARS-IVAR ERICSON (c) replik:
          </note>
          <note>
            Fru talman! Jag känner mig lite konfunderad inför alla de här
            fina orden, men jag antar att Gunvor G Ericson vill ha mer stöd
            till de hälsofrämjande sjukhusen. Vi har varit verkligen bra på
            att stödja dem och har avsatt medel för nätverket för hälsofrämjande
            sjukhus.
          </note>
          <note type="speaker">
            Anf. 211 GUNVOR G ERICSON (mp) replik:
          </note>
          <note>
            Fru talman! Det är jättebra att det äntligen kom pengar till
            de hälsofrämjande sjukhusen. Det hade Miljöpartiet med i budgeten
            i höstas. Då avslogs det förslaget. Men nu finns det med, och
            det är bra, men det var inte det jag avsåg.
          </note>
          <note>
            Det här handlar om bestämningsfaktorer och indikatorer som en
            grund i folkhälsovetenskapen, på vilket sätt man ska mäta utvecklingen
            i folkhälsan. Om man har det övergripande målet att skapa samhälleliga
            förutsättningar måste man, för att kunna se att de här samhälleliga
            förutsättningarna ger effekt, mäta det på något sätt. Det är det
            som är utvärdering och uppföljning.
          </note>
          <note>
            Tyvärr har varken Moderaterna eller Centerpartiet svarat på frågan
            om bestämningsfaktorer och indikatorer. Men det är möjligt att
            vi kan få svar senare i debatten av folkhälsoministern.
          </note>
          <note>
            Men jag har andra frågor. Centerpartiet innehar jordbruksministerposten
            hos regeringen, och samma minister har också ansvar för matkvalitet.
            Det var bra att Lars-Ivar Ericson tog upp kostens betydelse för
            hälsa i sitt anförande. Men trots denna medvetenhet, till skillnad
            från i fråga om bestämningsfaktorer, har vi inte några konkreta
            förslag om lagreglering av transfetter i Sverige. Varför har vi
            inte det?
          </note>
          <note>
            Min andra fråga handlar om att Centerpartiet också har miljöministerposten.
            Då borde man se kopplingen mellan klimatförändringar och hälsoförändringar.
            Är Centerpartiet nöjt med folkhälsoskrivningen vad gäller klimatförändringarnas
            hälsopåverkan? Är Centerpartiet nöjt med det sätt varpå man i
            den här folkhälsopropositionen analyserar risker för folkhälsan?
          </note>
          <note type="speaker">
            Anf. 212 LARS-IVAR ERICSON (c) replik:
          </note>
          <note>
            Fru talman! Gunvor G Ericson tar upp transfetternas betydelse
            för hälsan. Om jag minns rätt har hon haft tillfälle att diskutera
            det med vår jordbruksminister flera gånger, och jag antar att
            hon har fått betydligt klokare svar än vad jag kan ge på den frågan.
            Jag vill nog hänvisa till vad han har sagt i sammanhanget. När
            vi nu har en jordbruksminister som intresserar sig mycket för
            just kostens betydelse tror jag att han kommer att bevaka de här
            frågorna också i fortsättningen.
          </note>
          <note>
            När det gäller miljöarbetet har vi en offensiv minister som kommer
            från Centerpartiet, Andreas Carlgren. Jag är alldeles säker på
            att han i samband med översynen av miljökvalitetsmålen kommer
            att beakta miljöns betydelse för människors hälsa.
          </note>
          <note type="speaker">
            Anf. 213 PER SVEDBERG (s) replik:
          </note>
          <note>
            Fru talman! Du sade mycket klokt i ditt anförande, Lars-Ivar.
            Det jag reagerade lite på och funderar lite kring är en virtuell
            ungdomsmottagning. Jag tänkte att jag skulle prata lite om det.
            Det är synd att Marianne Kierkemann har lämnat lokalen, för det
            här var en del i det hon ifrågasatte hos mig.
          </note>
          <note>
            Jag har varit i kontakt med ungdomsmottagningar i det område
            där jag bor och kan konstatera att hur könssjukdomarna ökar väldigt
            kraftigt. Det är ett jättestort problem. Jag tycker att man kunde
            ha varit lite mer offensiv i propositionen med satsningar på till
            exempel centralstyrda direktkampanjer.
          </note>
          <note>
            Man säger: Om vi får direktiv uppifrån och när vi känner att
            vi har ett stöd för vårt arbete tänjer vi oss mer. Alltså gör
            vi mer om vi känner att vi har stöd från centralt håll.
          </note>
          <note>
            Ungdomsmottagningarna stänger på sommaren, det är lite märkligt.
            Både du och jag har väl upptäckt att vårsolen och sommarsolen
            är här. Vi ser hur staden lever och hur ungdomarna rör sig. Livsstilen
            hos ungdomar har betydligt förändrats från den tid när jag var
            ung och förmodligen också från den tid du var ung. Vi har ett
            helt annat mönster vad gäller sexuella vanor och så vidare.
          </note>
          <note>
            Vad säger du hade det inte varit bra om man hade kunnat satsa
            lite mer på kampanjer kring de här tiderna och om RFSU och RFSL
            hade fått möjlighet att utveckla och utarbeta vidare planer för
            att hämma och dämpa smittspridningen?
          </note>
          <note type="speaker">
            Anf. 214 LARS-IVAR ERICSON (c) replik:
          </note>
          <note>
            Fru talman! Det är alldeles riktigt som Per Svedberg säger att
            det är mycket som har förändrats sedan vi var unga. Det gäller
            också sättet att skaffa sig information och söka hjälp. När vi
            hade frågor på några områden gick vi kanske till biblioteket eller
            köpte någon tidning. Men dagens ungdomar söker information på
            nätet.
          </note>
          <note>
            Jag tror väldigt mycket på att just den virtuella ungdomsmottagningen
            kommer att ha stor betydelse. Det intressanta är att den byggs
            upp på det sättet att man rådfrågar ungdomarna: Hur vill ni att
            vi ska utforma den på bästa sätt? Ska det vara texter, filmer,
            bilder eller tester? Vi vill veta om dina tankar och erfarenheter.
            Skicka in din egen berättelse. Var med och påverka arbetet med
            ungdomsmottagningen. Man inbjuder också till en hearing den 18
            juni och slutar med: Din röst är viktig.
          </note>
          <note>
            Just denna virtuella ungdomsmottagning blir då ett bra komplement
            till alla de utmärkta ungdomsmottagningar som vi har runt om i
            Sverige.
          </note>
          <note type="speaker">
            Anf. 215 PER SVEDBERG (s) replik:
          </note>
          <note>
            Fru talman! Precis, ett komplement. Men vad händer med det som
            finns i dag? Hade det inte varit på sin plats med en satsning
            för att stärka ungdomsmottagningarna? Hade det inte varit på sin
            plats att man hade stärkt kampanjverksamheten kring sexuellt överförbara
            sjukdomar? Egentligen var det detta som var frågan.
          </note>
          <note type="speaker">
            Anf. 216 LARS-IVAR ERICSON (c) replik:
          </note>
          <note>
            Fru talman! Det görs en del för att förbereda kampanjer och information.
            Bland annat håller Socialstyrelsen just nu på att ta fram en kommunikationsstrategi
            för att få fram en mer ändamålsenlig och anpassad information
            till unga människor och vuxna. Det händer en hel del på detta
            område just nu.
          </note>
          <note type="speaker">
            Anf. 217 BARBRO WESTERHOLM (fp):
          </note>
          <note>
            Fru talman! Det är många utskott i riksdagen som behandlar propositioner
            som gäller folkhälsan. Det var en lång debatt i dag om den reformerade
            sjukskrivningsprocessen, som i allra högsta grad berör folkhälsan.
            Vi har tagit beslut om jobbpolitiken. Den har varit oerhört viktig.
            En av de viktigaste sakerna att tänka på när det gäller att främja
            människors hälsa, välbefinnande och livskvalitet är arbete. Det
            har jag sagt förut och refererat till Världshälsoorganisationens
            arbete. Vi har fattat beslut om mäns våld mot kvinnor och diskriminering
            på olika grunder. Allt det här har bäring på just hälsa och välbefinnande
            för människor i befolkningen.
          </note>
          <note>
            Det vi nu diskuterar är utvecklingen av de nationella målen som
            beslutades för fem år sedan. Det gör att vi här koncentrerar oss
            på utvecklingen av dessa mål och inte tar hela vida bredden, som
            en del talare här har efterlyst.
          </note>
          <note>
            Vi har nu viktiga signaler om att vi måste arbeta kraftfullt
            inom folkhälsoområdet. Det kom en avhandling ganska nyligen som
            visade att i den äldsta gruppen har antalet sjukår ökat och att
            en del av sjukligheten är förebyggbar. OECD har kommit till samma
            slutsats när det gäller Sverige, Belgien och Japan. Det här är
            viktigt för oss. Det är viktigt för de enskilda människor som
            drabbas av förebyggbar ohälsa. Det är också viktigt för skattepåsen.
            Vi måste se till att de pengar vi har går till det som inte går
            att undvara.
          </note>
          <note>
            En del i den här propositionen som är en utveckling är den som
            gäller äldre. Det är jag som äldretalesman för Folkpartiet väldigt
            glad över. Satsningen är tydlig, och Folkhälsoinstitutet har här
            en viktig roll att spela.
          </note>
          <note>
            Folkhälsoinstitutet har varit motorn i ett EU-projekt som har
            tagit fram vad som behöver göras för att förebygga ohälsa hos
            äldre. Det är baserat på evidensbaserad forskning. Man har också
            identifierat områden där vi inte har tillräckligt med kunskap
            för att kunna säga vilken väg som är bäst att välja. Men det handlar
            om äldre, att behövas, att ha rätt till arbetsmarknaden och inte
            vara utestängd från den. Det handlar om kost, om motion och om
            att förebygga skador.
          </note>
          <note>
            Det handlar också om sådant som missbruk. Där har regeringen
            tillsatt en utredare som jag förutsätter kommer att se också på
            äldres missbruk. EU:s speciella centrum för missbruksfrågor har
            särskilt tagit upp missbruk av substanser bland äldre vuxna, ett
            förbisett problem. Man tar upp läkemedel, narkotika och alkohol
            och pekar också på riskindivider. Det här är något som är viktigt
            för att ta vara på, och jag förutsätter att Folkhälsoinstitutet
            kommer att göra det.
          </note>
          <note>
            Det finns en motion om djur. Då kan jag tala om att i Äldreboendedelegationen,
            som jag är ordförande i, har vi nu ett särskilt kapitel om djur.
            Det kommer ett förslag till regeringen i december. Djur har visat
            sig ha en väldigt positiv effekt, inte minst inom demensvården.
          </note>
          <note>
            Det finns ett avsnitt om suicid. Vi ska nu satsa mer på att förebygga
            självmord. Återigen är det viktigt att alla åldersgrupper kommer
            med. Vi har satt fokus på unga människor, av förklarliga skäl,
            men en fjärdedel av de självmord som begås i Sverige begås av
            65-åringar och äldre.
          </note>
          <note>
            Sedan är det en helt annan fråga som jag är glad över nu lyfts
            fram. Det är värdet av positiva ljudlandskap, att buller inte
            är något som man måste tåla. Boverket arbetar nu med frågan och
            tar fram nya riktlinjer för vad man ska tänka på när man bygger
            och bygger om för att det skapas positiva ljudlandskap.
          </note>
          <note>
            Det togs upp några specifika frågor i tidigare inlägg, till exempel
            vad Folkpartiet tycker i abort- och sex- och samlevnadsfrågor.
            Vi har inte ändrat ståndpunkt och det kan jag inte se att regeringen
            har gjort heller. Vad vi gör i betänkandet och i den propositionen
            som ligger bakom det är att vi pekar på saker och ting som måste
            utvecklas.
          </note>
          <note>
            Ungdomar ser annorlunda på tillvaron och har andra informationskällor
            i dag än i mitten av 70-talet, då jag var med i en grupp som arbetade
            just för att förebygga oönskade graviditeter bland ungdomar. En
            oönskad graviditet är det ingen som vill uppleva om man kan slippa.
            Men i dag behövs andra verktyg för att nå ungdomarna och också
            för att få ungdomarna att använda de metoder som finns. Det behövs
            också en insikt om att vara rädda om varandra.
          </note>
          <note>
            Det togs också upp en annan sak, detta med samproblem. Det är
            en professor i Norge, Peter Hjort, som har tagit fram den benämningen.
            Han beskriver hälsohoten sedan sekelskiftet 18001900. Först kom
            det en våg med infektionssjukdomar. Det var det stora hälsoproblemet.
            Det klarade vi med antibiotika och andra läkemedel. Sedan kom
            nästa våg med hjärt- och kärlsjukdomar och cancer. Vi har blivit
            mer framgångsrika i kampen mot tobak och även alkohol och när
            det gäller kostens betydelse och så vidare. När dessa problem
            har ebbat ut kommer de samhällsutlösa hälsoproblemen, detta att
            få livspusslet att gå ihop och så vidare. Det är naturligtvis
            en utmaning för oss att skapa en tillvaro där vi kan ha ett bra
            privatliv kopplat till ett bra arbetsliv.
          </note>
          <note>
            Det finns en rad motioner till propositionen och reservationer
            till betänkandet, men läser man dem finner man att det antingen
            pågår arbete ute i myndigheterna eller också pågår utredning.
            Det beror på att regeringen vill ha ett bra kunskapsunderlag att
            bygga på innan man går till denna riksdag med förslag. Sådant
            saknas på en rad områden, så jag tycker att det är att välkomna
            att vi har fått i gång alla de utredningar som hänvisas till.
          </note>
          <note>
            Därmed yrkar jag bifall till betänkandets förslag till beslut
            och avslag på reservationerna.
          </note>
          <note type="speaker">
            Anf. 218 GUNVOR G ERICSON (mp) replik:
          </note>
          <note>
            Fru talman! Att Barbro Westerholm har jobbat länge med hälsofrågor
            vet jag.
          </note>
          <note>
            Men jag vill ställa samma fråga till Barbro Westerholm och Folkpartiet
            som jag ställde till Moderaterna och Centerpartiet men inte fick
            svar på, detta hur uppföljning och utvärdering av folkhälsoarbetet
            ska gå till, eftersom det i propositionen står: Erfarenheten visar
            emellertid att en kombination av kvalitativ och kvantitativ forskning
            är mest effektivt och att utvärdering bör ske i termer av process,
            implementering och effekt. Betyder det att man inte längre anser
            att utvecklingen ska följas med hjälp av bestämningsfaktorer och
            indikatorer? Det är min ena fråga.
          </note>
          <note>
            Jag har ytterligare frågor. Innan jag går in på dem vill jag
            säga att jag är väldigt glad att Barbro Westerholm tog upp Miljöpartiets
            motion om djur i vården och att den har beaktats på något ställe.
            Men i folkhälsopropositionen är den inte beaktad.
          </note>
          <note>
            Jag ställde i mitt anförande mycket riktigt också frågor om aborträtten
            som Barbro Westerholm svarade på genom att prata om att förebygga
            oönskade graviditeter. Jag håller helt med om att vi måste jobba
            för att förebygga oönskade graviditeter, men det är inte det som
            står i den meningen. Är det den meningens fokus som Folkpartiet
            verkligen vill ha?
          </note>
          <note>
            Det var mina första två frågor.
          </note>
          <note type="speaker">
            Anf. 219 BARBRO WESTERHOLM (fp) replik:
          </note>
          <note>
            Fru talman! Man kan läsa texter på olika sätt. Jag läser den
            utifrån det som vi är överens om i alliansen, att den abortlagstiftning
            som vi har ligger fast. Men vi måste naturligtvis förebygga så
            långt som möjligt.
          </note>
          <note>
            När det gäller bestämningsfaktorer var jag med i det EU-arbete
            som leddes av Folkhälsoinstitutet. Vi brottades med de här begreppen
            och fann att det råder delade meningar bland forskare.
          </note>
          <note>
            Jag menar att det är klokt av regeringen att skriva som den gör
            i propositionen därför att det tål att tänkas på hur vi ska följa
            effekterna av vad vi gör och hur vi ska identifiera boven eller
            bovarna i dramat. Ibland är det ju kombinationer.
          </note>
          <note>
            Vad gäller att djuren inte är beaktade så kommer vårt förslag
            till regeringen först veckan före jul i år. Jag skulle bli lite
            purken om regeringen inte väntade på vår mycket seriösa utredning
            på denna punkt.
          </note>
          <note type="speaker">
            Anf. 220 GUNVOR G ERICSON (mp) replik:
          </note>
          <note>
            Fru talman! Jag får tacka för att man gör ett seriöst jobb med
            den utredningen. Jag hoppas att det också blir en ordentlig remissrunda
            där man går igenom förslaget, vilket jag är jättebesviken över
            att man inte har gjort med folkhälsopropositionen. Förslagen i
            folkhälsopropositionen har inte alltså inte varit ute på remiss.
            Jag tycker att det är tråkigt.
          </note>
          <note>
            Jag tackar också Barbro Westerholm för att hon svarar på frågan
            om bestämningsfaktorer. Det är uppenbarligen så att regeringen
            inte har skrivit ut det därför att det finns tveksamheter hos
            regeringen. Det innebär att Folkhälsoinstitutet inte får ett tydligt
            uppdrag för hur man ska göra med målområde 6 där det inte finns
            bestämningsfaktorer och indikatorer.
          </note>
          <note>
            Nästa vecka är det den nordiska folkhälsokonferensen i Östersund.
            Där kommer man säkert att fortsätta tala om bestämningsfaktorer,
            indikatorer och hur man ska följa upp folkhälsoarbetet.
          </note>
          <note>
            Inom WHO har man varit överens om att hälsoarbetet är en del
            av det långsiktigt hållbara samhället och att vi ska kunna få
            ihop detta med långsiktigt hållbart ekologiskt, socialt och ekonomiskt.
            Ekonomiska och sociala perspektiv har betydelse för hur man ska
            mäta detta, inte bara livsstilsfaktorer och vad individen har
            för möjligheter. Då är det lite tråkigt om man inte vill fortsätta
            på det kunskapsunderlag som ändå finns. Min erfarenhet är att
            det finns ganska tydlig forskning på att det är ett sätt att mäta
            och det vi har just nu. Det har inte kommit något förslag på något
            bättre, vad jag vet. Eller vet kanske Barbro Westerholm något
            bättre?
          </note>
          <note type="speaker">
            Anf. 221 BARBRO WESTERHOLM (fp) replik:
          </note>
          <note>
            Fru talman! Det är just det som är problemet. Är man inte överens
            i forskarvärlden vore det oklokt av oss i politiken att gå före
            och bestämma oss för tidigt.
          </note>
          <note>
            Folkhälsoinstitutet, precis som alla myndigheter, har ett ansvar
            för sitt område. Det vore fel om regeringen satt och detaljstyrde
            med frågor här och där. De måste få ett bredare mandat och ett
            ansvar för att ta saker och ting som de utifrån sin fackkunskap
            tycker är viktigast och mest relevanta. De är helt på det klara
            med målet för folkhälsoarbetet. De kan massor om metoder, feltramp,
            missvisande och rättvisande statistik och så vidare. Det är den
            expertisen vi ska använda men inte hålla på och dutta med uppdrag
            utan lita på att de kommer med det mest relevanta.
          </note>
          <note type="speaker">
            Anf. 222 CHATRINE PÅLSSON AHLGREN (kd):
          </note>
          <note>
            Fru talman! Vi som har varit i kammaren nästan hela dagen börjar
            bli lite trötta nu. Men nu när vi talar om folkhälsa ska vi vara
            glada. Att slippa bli sjuk och få onödiga symtom är alltid mycket
            bättre än att behöva drabbas. Men vi ska förstås ha en god vård
            när vi drabbas. Det är allianspolitik det!
          </note>
          <note>
            Min kollega Marianne Kierkemann drog föredömligt penningasatsningarna
            på de olika områdena, så det ska jag inte uppta kammarens tid
            med. Men jag vill nämna något när det gäller frågan om en förnyad
            folkhälsopolitik som har varit uppe. Man har talat om valfrihet
            och individens integritet och förutsättningar.
          </note>
          <note>
            Jag är av den bestämda uppfattningen att ska man göra livsstilsförändringar
            måste man vara motiverad till det. Det går inte att bara lägga
            fram förslag och lagstiftningar uppifrån, för vi är människor
            med egna val och prioriteringar. Vi i socialutskottet är väl ett
            alldeles utmärkt exempel på det. Vi har haft en viktminskningstävling,
            fru minister. Under tre månader har vi tävlat och utskottet har
            blivit 66 kilo lättare. (Applåd) Ja, det är det värt! Jag är övertygad
            om att ingen av oss hade lyckats så här bra om vi inte hade varit
            motiverade och tävlingsinriktade. Socialutskottet är fortfarande
            lika viktigt men på ett annat sätt.
          </note>
          <note>
            När vi talar om folkhälsa måste vi inse dessa faktorer. Vi måste
            ha kommunikationsmetoder. Vi måste få en argumentering som uppfordrar
            så att kunskapen kombinerad med motivation ger resultat. Det känns
            oerhört viktigt att säga.
          </note>
          <note>
            Jag är också mycket stolt över att man har fokuserat särskilt
            på barn och äldre. Det är två av de åldrar i våra liv när vi kanske
            är skörast på många sätt och när det är lätt att vi glöms bort
            för att små barn och äldre inte är lika högljudda. Där finns oerhört
            mycket mer att göra.
          </note>
          <note>
            Jag talar gärna om den psykiska hälsan hellre än ohälsan. Här
            ska vi se till att alla mår bra. Det är den största vinsten för
            samhället humanitärt och också ekonomiskt. Här står så vackert
            att de äldre ska kunna leva ett bättre liv, slippa få funktionsnedsättningar
            allt för tidigt och så vidare. Våra barn ska få de bästa möjliga
            förutsättningarna. Jag är oerhört glad för att vi nu också satsar
            på föräldrautbildning. Det är Folkhälsoinstitutet som ska ansvara
            för detta, men många folkrörelser och studieförbund kan komma
            in och bli resurser. Man kan ha en oerhört bra utbildning. Det
            är en resurs som kommer våra barn till del men också deras föräldrar.
          </note>
          <note>
            Det finns en del områden som vi inte vet så mycket om, men som
            jag personligen känner oro för. Ett sådant är strålningsrisken,
            inte minst för våra barn. Vi vet att det är mycket strålning.
            Det är datorer, telefoner och så vidare. Hur mycket tål ett barn
            totalt sett? Där har vi Statens strålskyddsinstitut och FAS som
            ansvarar för att följa forskning och utveckling och avrapportera
            till regeringen. Det känns bra.
          </note>
          <note>
            Detsamma gäller elektromagnetiska fält. Många människor som känner
            att det inte tål det och blir sjuka blir nonchalerade i dag. Också
            detta följer Statens strålskyddsinstitut, vilket jag känner är
            en trygghet.
          </note>
          <note>
            En annan sak som har omnämnts är hälsofrämjande sjukhus eller
            hälsofrämjande hälso- och sjukvård. Vad är mer naturligt än att
            satsa förebyggande inom den vanliga sjukvården? Att inte glömma
            bort att någon efter sin första hjärtinfarkt är motiverad för
            ett samtal om att kanske stressa lite mindre, motionera lite mer,
            sluta röka och dricka i alltför stora mängder och så vidare.
          </note>
          <note>
            Vi vet att man då är mottaglig. Och när doktorn säger det då
            måste det vara sanning! Allt doktorn säger är ju inte sanning,
            men i det här fallet är det oerhört viktigt att använda den auktoritet
            som sjukvården är. Det gäller sjuksköterskor, sjukgymnaster, undersköterskor
            och alla som jobbar inom vården hela teamet.
          </note>
          <note>
            Tandvården har blivit ett föredöme när det gäller förebyggande
            arbete. Man vet att det är viktigt att man förebygger så att man
            får en god tandhälsa. Därför hoppas jag mycket på det här. Jag
            tycker att vi borde premiera alla landsting som har hälsofrämjande
            sjukhus och som stimulerar till fler. Det är på den nivån man
            också kan motivera medarbetarna. Regeringen satsar som sagt på
            detta och skriver vackert om det i sin proposition.
          </note>
          <note>
            Smittspridning är en annan fråga som är oerhört viktig för oss.
            Vi har vaccinationsprogram. Det är Socialstyrelsen som fastställer
            dem. Nu är två vacciner på ingång. Det ena är pneumoni och det
            andra HPV när det gäller livmoderhalscancer. Det är oerhört viktigt
            att det blir vetenskap och beprövad erfarenhet och att man vet
            vad man gör. När vi hade en hearing i socialutskottet fick vi
            se siffror på att många av de kvinnor som får livmoderhalscancer
            och dör i denna sjukdom inte har följt de gynekologiska kontrollerna.
            Det är en viktig signal om att vi ska göra vårt bästa så att även
            de återstående 25 procent som inte följer de förebyggande kontrollerna
            ska göra det. Men inte heller här kan vi tvinga någon att göra
            det.
          </note>
          <note>
            Avslutningsvis, fru talman, handlar det om fysisk aktivitet,
            matvanor och livsmedel. Hemma i Kalmar län har vi testat fysisk
            aktivitet på recept. Det har varit en framgång. Regeringen och
            vi i socialutskottet vill nu se till att detta följs upp och utvärderas
            så att vi vet vad detta har givit. Hur kan man i framtiden rikta
            sådana här principer till doktorerna och fortsätta att arbeta
            efter detta att allt som skrivs ut på recept inte är salva, tabletter
            och sprutor? Det finns behandlingsformer som är precis lika viktiga
            och ibland kanske ännu viktigare. Man kan ta dem tillsammans med
            sin medicin och så vidare. Det känns oerhört bra.
          </note>
          <note>
            Det handlar också om våra barn och ungdomar och om skolhälsovården.
            Vad lagar man för mat i skolan? Om inte barnen äter utan går till
            kiosken eller korvkiosken i stället är det klart att det inte
            är bra. Vi ska också på kommunal nivå hälsa våra kolleger där
            att se till att det är bra mat i skolan som barnen äter. De ska
            kanske också cykla till skolan även om det är lite mer än tre
            kilometer. Men inte heller det bestämmer vi ju i den här kammaren.
          </note>
          <note>
            Jag yrkar bifall till utskottets förslag i betänkandet och avslag
            på motionerna.
          </note>
          <note type="speaker">
            Anf. 223 Statsrådet MARIA LARSSON (kd):
          </note>
          <note>
            Fru talman! Det är sen kväll efter en lång dags debatt. Jag är
            stum av beundran för uthålligheten hos en del deltagare i debatten
            som jag har sett i kammaren under större delen av dagen.
          </note>
          <note>
            Jag är också glad och stolt över förslagen som finns i den folkhälsopolitiska
            propositionen, En förnyad folkhälsopolitik , som vi debatterar
            i kväll och som riksdagen beslutar om i morgon. Vi har fått mycket
            positiva reaktioner till departementet från folkhälsoarbetare
            både på den nationella nivån och, inte minst, på den lokala och
            regionala nivån. De säger: Här kommer konkretion i förslagen!
            Det här har vi längtat efter. Nu vill vi sätta i gång.
          </note>
          <note>
            Alliansregeringen för en aktiv folkhälsopolitik. Vi lägger fram
            en proposition med förslag riktade mot framtiden, och vi gör det
            med en ekonomisk satsning på 115 miljoner kronor 2008, 2009 och
            2010. Det finns en skillnad mot den skrivelse som tidigare regering
            brukade lägga fram med en passiv redovisning för hur folkhälsan
            hade utvecklats och utan ekonomiska satsningar.
          </note>
          <note>
            Naturligtvis är 115 miljoner inte avgörande för att göra den
            enda positiva skillnaden i folkhälsan. Men de har betydelse. Utöver
            detta lägger regeringen fram en rad förslag och gör en rad satsningar
            på andra områden som berör också folkhälsan. Det gäller inte minst
            de 260 miljoner kronorna årligen på det drogpreventiva arbetet.
            De är mycket centrala i folkhälsoarbetet. Den stora satsning vi
            gör på psykiatrin har självfallet betydelse för att människor
            snabbt ska få stöd och hjälp när de har psykisk ohälsa.
          </note>
          <note>
            Det handlar också om de förslag vi lägger fram inom arbetsmarknadspolitiken.
            Hälsa går också att relatera till tillgången till ett arbete.
            Vi har förslag som har diskuterats här i dag om möjligheten att
            få rehabilitering och snabb hjälp vid sjukdom. Det gäller insatser
            mot spelberoende, insatser på missbrukarvårdens område och alla
            de insatser vi gör inom äldreomsorgen. Allt detta har betydelse.
          </note>
          <note>
            Låt mig först slå fast att folkhälsan är god i vårt land. Det
            är viktigt att säga det. Vi har en låg barnadödlighet. Vi har
            en hög medellivslängd en av de högsta i världen. Vi har en hög
            sysselsättningsgrad. Jämfört med många länder har vi ett lågt
            tobaksbruk. Vi har i jämförelse få hivpositiva i vårt land, även
            om vi ser en ökning.
          </note>
          <note>
            Det finns också en hälsotrend i vårt land som är glädjande. Man
            behöver bara titta på alla livsstilsmagasin och hälsomagasin som
            finns i Pressbyråns hyllor. Det finns en hälsotrend i dag i alla
            åldrar, vilket är glädjande. Detta tar vi spjärn emot i det folkhälsopolitiska
            arbetet.
          </note>
          <note>
            Men jag ser också oroande tecken på folkhälsans utveckling. Jag
            skulle vilja nämna fyra områden där jag tycker att utvecklingen
            känns alarmerande.
          </note>
          <note>
            Det första handlar om gruppen unga kvinnor, 1624 år, som uppger
            att de mår psykiskt dåligt. Den gruppen har ökat jämfört med mitten
            på 1990-talet. Förskrivningen av antidepressiva medel har ökat
            på ett oroväckande sätt till den här gruppen. Det är samma sak
            när det gäller äldre.
          </note>
          <note>
            Det andra är alkoholkonsumtionen, som ligger högt i vårt land
            9,8 liter per person och år. Även om vi har sett en minskning
            av totalkonsumtionen jämfört med 2004 är konsumtionen vida över
            den nivå vi hade 1994, då den låg på 7,9 liter per person. I spåren
            av det ser vi ett ökat antal våldsbrott, ökad rattonykterhet och
            ökade sjukvårdskostnader.
          </note>
          <note>
            Det tredje är att sexuellt överförbara sjukdomar har ökat. Vi
            hade en 45-procentig ökning av klamydia jämfört med 2006. Förra
            året hade vi också det högsta hivsmittotalet sedan 1986. Det ser
            jag med oro på.
          </note>
          <note>
            Det fjärde är att övervikt och fetma bland barn har ökat mellan
            två och fem gånger sedan 1980-talet. Även om vi där åtminstone
            ser en stagnation är det för tidigt att säga om vi kan se en trend
            i ökningstakten. Det är min förhoppning, men där är vi inte riktigt
            än.
          </note>
          <note>
            Det här, bland annat, är våra utmaningar. Utmaningarna finns,
            men låt oss ändå en gång till säga att vi har en relativt sett
            mycket god folkhälsa i landet. Att bygga en bättre folkhälsa är
            ett långsiktigt arbete som kräver uthållighet och långsiktighet.
            Det finns ingen quick fix . Det är ett delat ansvar mellan individ
            och samhälle. Vi har uthålligheten. Vi har långsiktigheten i vårt
            arbete, och vi bygger vårt arbete på en vetenskaplig grund. Allt
            det där är viktigt.
          </note>
          <note>
            Jag vill nämna några av de förslag vi lägger fram. Tyvärr finns
            det inte tid att gå in på alla. Jag förutsätter att ni alla har
            tagit del av dem också. Men jag skulle vilja betona och lyfta
            fram några förslag alldeles särskilt.
          </note>
          <note>
            Ska man bygga en bättre folkhälsa psykiskt och fysiskt måste
            man bygga rätt från början. Därför är barn och unga en prioriterad
            målgrupp. De som har allra störst förutsättningar att ge barn
            goda vanor och god psykisk hälsa är föräldrarna. De är de viktigaste
            personerna i varje barns liv. Och det finns ett mycket starkt
            stöd i forskningen att en satsning på stöd till föräldrar stärker
            barns hälsa.
          </note>
          <note>
            Därför satsar vi på ett föräldrastöd som ska vara under barnets
            hela uppväxt. Vi har sedan många år tillbaka en bra föräldrautbildning
            innan barnet föds och under barnets första år. Nu är det dags
            att ta nästa steg med forskningen som grund, att erbjuda föräldrastöd
            också till föräldrar med femåringar som vill veta mer, ha kunskap
            om barnets utveckling, barnets behov men också ta del av andra
            föräldrars erfarenheter. Vad gör man med en femåring som inte
            vill äta och som inte kan somna på kvällen?
          </note>
          <note>
            Stöd till tonårsföräldrar är det mycket få kommuner som erbjuder
            i Sverige i dag, men där det finns är det efterfrågad vara. Tonårsföräldrar
            är naturligtvis bekymrade när 14-åringen har kommit hem berusad
            flera fredagskvällar i rad eller över tonåringen som stänger in
            sig framför datorn i timmar och inte längre vill komma till middagsbordet.
          </note>
          <note>
            Att vara förälder är svårt och viktigt, men samhället har erbjudit
            ganska lite stöd i den uppgiften. Nu ska en utredare lämna förslag
            på hur stödet kan utformas för att vi ska kunna iscensätta det
            ute i kommunerna från 2009, och pengar finns, 70 miljoner per
            år under 2009 och 2010 för att det ska kunna bli verklighet ute
            i kommunerna.
          </note>
          <note>
            Det är nämligen på det lokala planet som folkhälsoarbetet kan
            göra skillnad. Vilka metoder behöver vi använda för att bygga
            starka skyddsfaktorer runt barn, och hur minskar vi riskfaktorerna?
            Vilka parter behöver samarbeta med varandra för att säkra en trygg
            och hälsofrämjande uppväxt särskilt för utsatta barn?
          </note>
          <note>
            Vi lägger 50 miljoner kronor på interventionsforskning. Det är
            ett helt nyskapande, nydanande arbete för att utveckla det lokala
            hälsofrämjande arbetet. Vi söker svaret på hur vi bygger stöd
            runt Kalle så att han inte, beroende på den problematik som han
            kanske redan som liten omges av i sin närmiljö, går in i förödande
            missbruk, kriminalitet eller psykiska problem.
          </note>
          <note>
            Några kommuner ska få en god möjlighet att bedriva det här arbetet
            i samarbete med forskare. Det ska vila på vetenskaplig grund,
            precis som allt annat vi gör. Vår övertygelse är att det här vetenskapsstödda
            folkhälsoarbetet blir till nytta inte bara i de utsedda försökskommunerna
            utan att det kan ge oss metoder som får betydelse för det lokala
            folkhälsoarbetet i resten av landet.
          </note>
          <note>
            Fru talman! Den demografiska utvecklingen med allt fler äldre
            i vårt land gör att också äldre är en prioriterad målgrupp för
            folkhälsoarbetet. Vi måste få in ett hälsofrämjande synsätt in
            i rehabiliteringsinsatserna, in i sjukvårdens uppgifter, in i
            äldreomsorgen. Det är aldrig för sent att börja leva ett mer hälsosamt
            liv. Bra kost, motion för både hjärta och hjärna och roliga aktiviteter
            tillsammans med andra främjar hälsa, behåller funktioner och håller
            sjukdomen på avstånd.
          </note>
          <note>
            Vi har årliga stimulansmedel på 1,35 miljarder kronor till kvalitetsutveckling
            inom äldreomsorgen, exempelvis till ett rikare socialt liv, bättre
            kost och snabbare rehabilitering.
          </note>
          <note>
            Utredningsförslagen kring lagen om valfrihetstjänster och Värdighetsutredningen
            sätter äldres självbestämmande och delaktighet i fokus. Också
            detta är centralt för hälsan, att få råda över sin egen vardag
            och få bestämma vem som ska hjälpa till med morgonduschen.
          </note>
          <note>
            Vi ger uppdrag till Folkhälsoinstitutet att presentera konkreta
            förslag för att förbättra äldres hälsa och livskvalitet.
          </note>
          <note>
            Fru talman! Den psykiska ohälsan ökar såväl hos unga kvinnor
            som hos äldre. Vi presenterar i propositionen ett program för
            färre självmord. Vår vision är att ingen ska behöva ta sitt liv.
            Utifrån att vi vet att det är människor i psykisk utsatthet av
            olika slag och ibland förenat med alkohol eller drogmissbruk som
            tar sitt liv vet vi att det finns ett antal saker vi skulle kunna
            göra för att färre skulle se det som den enda utvägen. Eftersom
            vi har den kunskapen uppfordrar det till åtgärder. En nollvision
            är det självklara. Vi måste kunna sätta in insatser innan så att
            ingen behöver ta sitt liv.
          </note>
          <note>
            Vi har i decennier bedrivit ett framgångsrikt folkbildningsarbete
            i Sverige för att kunna göra en bra insats, många av oss, när
            det gäller andningsuppehåll, att kunna stoppa en stor blödning,
            att kunna ge stöd åt en människa i chock. Det har räddat liv.
          </note>
          <note>
            På samma sätt menar jag att det är hög tid att vi startar ett
            folkbildningsarbete när det gäller själens hälsa. Det handlar
            om att våga fråga, att veta hur man förhåller sig när man möter
            någon med psykisk ohälsa, att våga tala om vår psykiska hälsa
            eller ohälsa lika naturligt som vi talar om vårt onda knä.
          </note>
          <note>
            Vi ska ta fram ett material för att förebygga självmord, en första
            hjälp för den psykiska hälsan. Det är ett folkbildningsarbete,
            och frivilligorganisationerna kan bli medarbetare också i detta.
          </note>
          <note>
            Vi ska ta fram förslag till utbildningsinsatser för att höja
            kompetensen hos personal som möter personer med självmordsproblematik.
            Vi ska göra händelseanalys av samtliga självmord för att upptäcka
            mönster och kunna se hur och var vi måste sätta in åtgärder för
            att förebygga.
          </note>
          <note>
            Fru talman! Låt mig helt kort nämna några ytterligare insatser
            i folkhälsopropositionen. Den dialog vi har startat med branschen
            om överviktsproblematiken permanentas för att få alla att dra
            åt samma håll vad det gäller hälsosammare kost och goda motionsvanor.
          </note>
          <note>
            Vi förstärker preventionsinsatserna mot tobaksbruk. Rökavvänjning
            måste finnas tillgänglig överallt. Förbättrad tillsyn krävs, inte
            minst mot den handel som faktiskt säljer tobaksvaror till varannan
            15-åring i dag.
          </note>
          <note>
            Hälso- och sjukvården är en viktig part i det förebyggande arbetet.
            Svensken har ett stort förtroende för läkare och sjuksköterskor
            som ger råd, mycket större än för politiker.
          </note>
          <note>
            Att sjukvården vågar tala om livsstilsfrågor som tobak och alkohol
            och skriva ut fysisk aktivitet på recept är centralt för en bättre
            folkhälsa. Vi ger stöd till hälsofrämjande sjukhus.
          </note>
          <note>
            I nästan allt vi gör räknar vi med ett gott samarbete med frivilligorganisationerna.
            De är med och bygger ett samhälle med mjukare hörn. Och i dag
            finns det forskning som visar tydligt att både den som får en
            frivilliginsats och den som ger den mår bättre.
          </note>
          <note>
            Folkhälsa i meningen att såväl kropp, själ som ande mår väl kan
            aldrig uppnås bara genom det offentligas leverans av tjänster
            och ekonomisk trygghet. Frivilligrörelsens förmåga att bygga relation
            mellan människor är ovärderlig. Vi ger stöd till uppbyggande av
            en stödstruktur för frivilligcentraler.
          </note>
          <note>
            Fru talman! Det finns oändligt många fler förslag men tyvärr,
            av tidsskäl, kan jag inte gå in på dem. Men det är förslag som
            sammantaget gör skillnad i framtiden i det långsiktiga bygge som
            folkhälsopolitiken utgör.
          </note>
          <note>
            (Applåder)
          </note>
          <note type="speaker">
            Anf. 224 ELINA LINNA (v) replik:
          </note>
          <note>
            Fru talman! Maria Larsson säger att folkhälsopropositionens förslag
            ligger på vetenskaplig grund. Jag tycker att det är väldigt svårt
            att hitta den vetenskapliga grunden när man till exempel myntar
            nya begrepp som samproblemsjukdomar.
          </note>
          <note>
            Barbro Westerholm har hänvisat till en norsk forskare som heter
            Peter Hjort som beskriver problem som kommer utifrån förändringar
            i samhället. Barbro kallade det för samhällslösta problem.
          </note>
          <note>
            Då blir jag ännu mer fundersam. Hur kommer det sig att regeringen
            inte kopplar till folkhälsopolitikens mål att skapa samhälleliga
            förutsättningar för en god hälsa på lika villkor för hela befolkningen?
            Det är ju grunden och huvudmålet.
          </note>
          <note>
            Det är bra med alla de förslag som Maria Larsson beskriver för
            oss. Det är inget fel på dem, men det duttas väldigt mycket. Man
            kallar propositionen En förnyad folkhälsopolitik . Jag hittar
            märkliga saker där, som till exempel det här med samproblemsjukdomar.
            Det verkar som om det skulle ändra något eller betyda mycket för
            folkhälsan. Det berör inte Maria Larsson alls i sitt anförande,
            men det finns beskrivet i betänkandet också.
          </note>
          <note type="speaker">
            Anf. 225 Statsrådet MARIA LARSSON (kd) replik:
          </note>
          <note>
            Fru talman! Det är lite märkliga randanmärkningar som en del
            av oppositionens partier har när det gäller den här propositionen.
            Målet är tydligt beskrivet. Målområdena ligger där. Vi ändrar
            rubriceringen därför att de tidigare skapade mycket förvirring
            om de var mål i sig eller om de beskrev ett målområde. Den kritiken
            har framkommit, och det är anledningen att vi gör den förändringen.
          </note>
          <note>
            När det gäller begreppet samproblemsjukdomar, som jag förstår
            vållar Elina Linna stor oro och där hon inte tycker att hon förstår
            av som menas, finns det faktiskt en beskrivning på s. 33. Det
            vore bra om Elina Linna läste propositionen. Där står det ganska
            tydligt att det handlar om psykosomatiska eller psykosociala problem.
            Det kan exempelvis vara sådant som går att relatera till det samhälle
            vi lever i, att vi upplever mer stress i den samhällsbild som
            finns i dag, att mycket av den kroniska tröttheten går att relatera
            till det omgivande samhället och så vidare.
          </note>
          <note>
            Barbro Westerholm nämnde en professor som har den här begreppsbildningen.
            Jag tycker att det är någon stor fara med att introducera ett
            nytt begrepp när vi samtidigt ger en förklaring. Det finns alldeles
            utmärkt beskrivet på s. 33. Jag rekommenderar Elina Linna att
            läsa där.
          </note>
          <note type="speaker">
            Anf. 226 ELINA LINNA (v) replik:
          </note>
          <note>
            Fru talman! Jag har den sidan framme, men jag tycker att det
            är något fel med psykosomatiska problem. Nu kallar man det för
            samproblemsjukdomar. På den sidan finns också andra sådana här
            lite märkliga beskrivningar som jag inte vet hur man kommit fram
            till, till exempel att på senare tid har man alltmer uppmärksammat
            möjligheten att upplevelsen av stress beror på att våra existentiella
            behov inte är tillgodosedda. Det är en intressant beskrivning,
            men det sägs inte varifrån den här beskrivningen kommer och vad
            man egentligen menar med den.
          </note>
          <note>
            Jag ska också passa på att fråga Maria Larsson om Nationella
            hjälplinjen. Som Maria Larsson hörde tog jag upp den med Lars-Ivar
            Ericson. Just med tanke på nollvisionen när det gäller självmord
            är det viktigt att de resurser som finns i samhället används.
            Nationella hjälplinjen har utvärderats av Socialstyrelsen och
            visar goda resultat.
          </note>
          <note>
            Sedan hoppas jag också att Maria Larsson hinner kommentera hivpreventionen
            och andra sexuellt överförbara sjukdomar. Regeringen satsar endast
            145 miljoner per år. Det är samma summa som har funnits tidigare.
            I realiteten är det mindre pengar. Är inte Maria Larsson orolig
            över att pengarna inte räcker till behoven?
          </note>
          <note type="speaker">
            Anf. 227 Statsrådet MARIA LARSSON (kd) replik:
          </note>
          <note>
            Fru talman! Begreppen finns väl förklarade. Den forskning som
            vi använder som utgångspunkt finns naturligtvis även om vi inte
            kan skriva ut hela forskningsrapporterna och inte heller anger
            var vi har hämtat uppgifterna. Det är grunden för hela den folkhälsopolitiska
            propositionen att vi naturligtvis använder befintlig forskning
            och tillgängliga forskningsresultat när vi beskriver hur situationen
            ser ut och den kunskapsgrund som finns. Det är grundläggande i
            hela det arbetet som vi bedriver på Socialdepartementet på alla
            politikområden. Vi återvänder ständigt till det. Jag kan ibland
            känna lite vanmakt över att vi inte har kommit längre med att
            arbeta utifrån evidens och beprövad erfarenhet på det sociala
            området.
          </note>
          <note>
            När det gäller Nationella hjälplinjen kan jag ge Elina Linna
            positiva besked. När vi nu prioriterar det preventiva arbetet
            inom det här området är Nationella hjälplinjen en av de delar
            som måste vara väl fungerande.
          </note>
          <note>
            När det gäller hivprevention är det inte endast 145 miljoner
            som satsas. Det är faktiskt hela 145 miljoner kronor. Det är mer
            pengar än hela den folkhälsopolitiska satsning som vi nu gör med
            nya pengar. En så stor insats som 145 miljoner gör vi inte på
            något annat preventivt arbete riktat enbart mot en diagnos. Det
            är en väldigt stor satsning.
          </note>
          <note>
            Nu försöker jag att se till att vi använder de här pengarna på
            bästa sätt. Vi sluter avtal för merparten av pengarna med Sveriges
            Kommuner och Landstingen varje år. Nu har vi talat om för dem
            att det centrala är att se till att smittskyddet ökar och att
            vi har möjlighet att få till stånd ett bättre smittskydd för att
            hejda klamydiasmittan och hivsmittan. Det är ett av de prioriterade
            områden som Sveriges Kommuner och Landsting nu har fått i uppgift
            att satsa på. Dessutom har vi väldigt många uppdrag just nu som
            håller på att iscensättas via Socialstyrelsen.
          </note>
          <note type="speaker">
            Anf. 228 PER SVEDBERG (s) replik:
          </note>
          <note>
            Fru talman! Hur ska man prata om detta för att det ska bli rätt
            ämne? Uppenbarligen var mitt anförande lite halvroande, för jag
            hörde att statsrådet skrattade.
          </note>
          <note>
            Jag ska säga så här: Saker och ting hänger ihop. Det kan vi konstatera
            av de inlägg som har varit här. Vi kan se hur de socioekonomiska
            skillnaderna spelar en väldigt stor roll för folkhälsan. Samtidigt
            som vi står här och säger att det har en stor betydelse drivs
            det via andra utskott och andra delar igenom förslag som bygger
            på skillnaderna i samhället. Det gör mig lite bekymrad.
          </note>
          <note>
            Om man tänker utifrån ett holistiskt synsätt och statsrådet påpekade
            nyss att allting hänger ihop, kropp, ande och så vidare är det
            viktigt att man tar ett helhetsgrepp och känner att man är med
            på banan oberoende vilket politikområde vi pratar om. Det är viktigt
            att vi har en inriktning.
          </note>
          <note>
            Ingen ska behöva ta sitt liv. Nej, det är alldeles rätt. Det
            är ett stort misslyckande varje gång någon människa tar sitt eget
            liv. Det finns mycket stöd och hjälp i samhället för att mildra
            och lätta för folk som har det bekymmersamt.
          </note>
          <note>
            Jag tänkte bara påpeka att vi satsar lite mer pengar på psykiatrin
            än vad regeringen gör, ungefär 1,4 miljarder mer på tre år. Det
            är lite intressant, för jag tror, precis som statsrådet pekar
            på, att det krävs insatser.
          </note>
          <note>
            I samma andetag kan jag konstatera att man frös statsbidragen
            till landstingen och kommunerna, vilket i sin tur ledde till att
            delar som är ytterst viktiga för landstingssektorn blev lite hämmade.
            Frågan är: Hur hänger det ihop? Borde man inte ha tänkt holistiskt
            över hela linjen?
          </note>
          <note type="speaker">
            Anf. 229 Statsrådet MARIA LARSSON (kd) replik:
          </note>
          <note>
            Fru talman! Tack för frågan! Den var ganska vid. Jag vet inte
            riktigt hur jag ska fånga in den. Men låt mig säga ungefär så
            här: De sammanhang som Per Svedberg tar upp är ganska väl utvecklade
            också i den folkhälsopolitiska propositionen. Läs till exempel
            på s. 49 där vi skriver så här: Ekonomisk och social trygghet
            är en av de mest grundläggande förutsättningarna för en god hälsa
            på lika villkor. En hög sysselsättningsnivå som möjliggör för
            människor att försörja sig genom eget arbete är grundläggande
            för ett välfärdssamhälle. Samtidigt är det viktigt att det finns
            ett fungerande socialförsäkringssystem som träder in under perioder
            i livet då sjukdom, olyckor och arbetslöshet drabbar individen.
          </note>
          <note>
            Vi har den här holistiska synen. Och en av de mycket fundamentala,
            grundläggande lösningarna är ju att vi behöver fler som kommer
            i arbete. Det är precis det som har hänt.
          </note>
          <note>
            Vi har slutat att beskatta låginkomsttagarna i det här landet
            högst av alla länder, vilket ni gjorde under er regeringsperiod.
            Vi har lättat på beskattningen för låginkomsttagare och för medelinkomsttagare
            just för att de ska kunna ha en bättre ekonomisk situation. Det
            hänger ihop. Ekonomi hänger ihop med hälsa. Så är det. Det är
            därför som vi tycker att det är centralt att arbeta på att också
            kunna behålla mer av sin inkomst.
          </note>
          <note>
            När det gäller psykiatrin är det jättebra att Socialdemokraterna
            nu satsar. Dessvärre gjorde ni inte det i majoritetsställning
            i någon större utsträckning, utan psykiatrin har varit ett eftersatt
            område. Vi har påbörjat ett förbättringsarbete där som är väldigt
            centralt och viktigt, därför att tillgängligheten är en sådan
            viktig faktor. Inte minst för barn och unga som behöver hjälp
            är det av vikt att det inte är milslånga köer där man får vänta
            i flera månader.
          </note>
          <note>
            Det här är ett arbete som kommer att ta tid. Det tror jag att
            både ni och vi inser. Men vi har börjat vända på skutan och det
            är ett väldigt centralt och viktigt arbete som behöver fortgå
            under lång tid, skulle jag vilja säga.
          </note>
          <note type="speaker">
            Anf. 230 PER SVEDBERG (s) replik:
          </note>
          <note>
            Fru talman! Risken är att det nästan blir en allmänpolitisk debatt
            utifrån det här. Då kan man bara hänvisa till debatten som var
            innan vår debatt. Jag fördjupar mig inte mer i det.
          </note>
          <note>
            Apropå psykiatrin vill jag peka på att Miltonutredningen blev
            klar i oktober 2006. Visst var det så? Där lades det fram en mängd
            bra förslag. Den utredningen sattes väl i sjön av någon. Jag tror
            att det var vi för att se till möjligheterna till satsningar i
            framtiden.
          </note>
          <note>
            Jag var inne på och pratade lite om en annan del. Hur ser Maria
            Larsson på utvecklingen av skolhälsovården, barns och ungas möjligheter
            att få stöd och stöttning där? Uppenbarligen är det så att om
            man har en problembild utifrån hemmiljön krävs det extra mycket
            av de miljöer som finns runt omkring. Dels har vi förskolan, dels
            skolan.
          </note>
          <note>
            När det gäller kopplingen skolhälsovård, BUP och den typen av
            utveckling, ser du möjligheter eller hur tänker du kring det?
            Jag anser att det skulle behöva satsas kraftigt på den utvecklingen
            eftersom det, som jag hänvisade till nyss, i de andra delarna
            blir en del försämring. Då är det extra viktigt att vi tar hand
            om barnen.
          </note>
          <note>
            Du pratar om föräldrastöd. Det kanske är så att vi skulle behöva
            ytterligare stödfunktioner för de vuxna. Jag vet inte riktigt
            vad man borde kalla det. Det är en mängd människor som mår dåligt
            i dag. Det är en mängd människor som mår ännu sämre efter beslutet
            i morgon.
          </note>
          <note type="speaker">
            Anf. 231 Statsrådet MARIA LARSSON (kd) replik:
          </note>
          <note>
            Fru talman! Jag tror att det efter beslutet i morgon är väldigt
            många fler som kommer att känna sig lättade och glada. De kommer
            att veta att de kan få snabbare hjälp när de drabbas av sjukdom,
            att det faktiskt är någon som lyfter på luren, ringer och säger
            nu ska vi titta på dina bekymmer, kom hit i morgon, i stället
            för att ingen hör av sig under sex månader, under tolv månader
            alla de här fallen som vi har sett radas upp inte förrän man får
            ett erbjudande om förtidspension. Det är ju det vi bryter nu.
            Det är därför hälsan kan bli en positiv faktor också i den här
            problematiken där vi har sett utanförskapet växa. Jag tror att
            många kommer att välkomna beslutet som kommer att tas i morgon
            också i det här avseendet. Det finns två positiva beslut som kommer
            att fattas i morgon.
          </note>
          <note>
            I Miltonutredningen fanns många förslag. En hel del av dem har
            vi effektuerat. Flera kommer vi att återkomma till. Det arbetet
            är inte på något sätt fullföljt än. Vi räknar med att kunna göra
            mer satsningar inom psykiatrins område.
          </note>
          <note>
            När det gäller skolhälsovården kan jag bara hålla med om att
            det är en central och viktig del. Den har varit det under väldigt
            lång tid. Att det inte står så mycket om den här beror på att
            det naturligtvis kommer förslag från ett annat departement på
            det här området. Jan Björklund har också tydligt talat om den
            viktiga roll som skolhälsovården spelar. Vi har naturligtvis ett
            samarbete. Men det är anledningen till att vi inte skriver så
            mycket om detta i den här propositionen. Men det kommer också.
          </note>
          <note>
            Vi försöker säkra upp på alla sätt. Men det som tillförs och
            som är nytt här är ju föräldrastödet, därför att vi ser föräldrarnas
            möjligheter som så centrala och vi vill ge dem det stödet i den
            här viktiga uppgiften. Där finns det i dag en hel del annan kunskapsgrund
            än det fanns för bara tio år sedan som gör att vi måste sätta
            in det här nu när vi vet att detta är en framgångsfaktor för att
            ge barn en säker och trygg uppväxt.
          </note>
          <note type="speaker">
            Anf. 232 GUNVOR G ERICSON (mp) replik:
          </note>
          <note>
            Fru talman! Det var väldigt intressant att lyssna på Maria Larsson.
            Jag vill börja med att fråga varför man inte har gjort någon remissrunda,
            vilket brukar vara vanligt när man lägger fram förslag till riksdagen.
          </note>
          <note>
            Det är också intressant att se hur man försöker bemöta vår kritik
            av hur man grundar det här i folkhälsovetenskaplig forskning.
            Jag skulle vilja veta vilken vetenskaplig grund följande uttryck
            bygger på: Folkhälsan bör ha mänskliga behov av integritet och
            valfrihet som grund. Var finns det vetenskapligt stöd för det?
          </note>
          <note>
            Jag ställde också tidigare här i kammaren frågan kring bestämningsfaktorer,
            skrivningarna som finns i kap. 3.5 om uppföljning och utvärdering
            av folkhälsoarbetet. Min konkreta fråga inom det området är: Anser
            Maria Larsson att man inte ska fortsätta utvecklingsarbetet inom
            målområde 6 En mer hälsofrämjande hälso- och sjukvård med bestämningsfaktorer
            och indikatorer, eftersom det nu inte finns några sådana inom
            det området?
          </note>
          <note>
            Min tredje fråga handlar om kopplingen mellan klimat och hälsa,
            som jag tog upp i mitt huvudanförande men som Maria Larsson inte
            berörde i sitt anförande om vilken analys regeringen har gjort
            av de kommande klimatförändringarnas påverkan på hälsan.
          </note>
          <note type="speaker">
            Anf. 233 Statsrådet MARIA LARSSON (kd):
          </note>
          <note>
            Fru talman! Eftersom det går fortare att framställa frågor än
            att framställa svar, om man ska hinna utveckla dem lite, kanske
            jag inte hinner med allt. Men jag beundrar Gunvor G Ericsons uthållighet
            i debatten, efter att ha deltagit i den förra debatten också.
            Låt mig säga det. Glömmer jag något nu får du återkomma.
          </note>
          <note>
            Jag börjar med indikatorerna som det har varit en förfrågan om
            från flera personer som har deltagit i debatten innan. Låt mig
            säga att vi är en regering som har arbetat otroligt mycket med
            att försöka få fram indikatorer på en mängd olika områden inom
            den sociala sektorn därför att det var en fullständig avsaknad.
            De finns inte. Vi har börjat jobba med det. Vi är långt framme
            nu när det gäller äldreomsorgen. Det återstår en del när det gäller
            den övriga sociala sektorn, men vi jobbar med det inom alla områden.
          </note>
          <note>
            Det är självklart så att indikatorer är mycket viktiga också
            för att man ska kunna följa upp folkhälsans arbete. För mig är
            det en självklarhet att vi måste ha indikatorer som är uppföljbara,
            där vi kan mäta hur arbetet fortskrider. Det innebär att vi självklart
            kommer att använda oss av dem också i fortsättningen. Sedan behöver
            man också göra mer kvalitativa utvärderingar. Men de mer kvantitativa
            måtten, som ändå försöker vara lite kvalitativa, är centrala och
            viktiga.
          </note>
          <note>
            När det gäller förfrågan innan om hälsofrämjande hälso- och sjukvård
            är det faktiskt så att Socialstyrelsen fick ett uppdrag som de
            inte riktigt fullgjorde den gången, så de har fått det en gång
            till och kommer att göra det här i samband med att de också utarbetar
            riktlinjer för att kunna följa levnadsvanor. De slår ihop de arbetena.
            Också det kommer att fullgöras. För mig är uppföljningsarbetet
            centralt, att ha indikatorer som gör det mätbart över tid är väldigt
            centralt på alla politikområden.
          </note>
          <note>
            Att det inte har funnits någon remissomgång beror helt enkelt
            på att det inte fanns några utredningar gjorda på folkhälsopolitikens
            område. Vi var angelägna om att lägga fram en proposition utifrån
            det anslag som vi har att förfoga över och faktiskt låta också
            riksdagen ta ställning till det vi föreslår anslagsmässigt.
          </note>
          <note type="speaker">
            Anf. 234 GUNVOR G ERICSON (mp) replik:
          </note>
          <note>
            Fru talman! Det gläder mig ändå att folkhälsoministern inser
            vikten av att jobba med indikatorer. Tidigare talare från regeringspartierna
            har kanske inte riktigt förstått den delen av folkhälsopolitiken.
            Det kanske snarare är det som det handlar om. Det är också bra
            att Socialstyrelsen har fått det uppdraget igen att jobba med
            den biten. Det är angeläget att följa arbetet om vad som är verksamma
            metoder.
          </note>
          <note>
            WHO har ett antal gånger tryckt på att man måste jobba mer hälsofrämjande,
            att det inte enbart handlar om hälso- och sjukvården utan att
            det är de övergripande strukturerna som är avgörande.
          </note>
          <note>
            Jag kommer då in på ytterligare frågor. Men jag kan innan dess
            inte låta bli att bara konstatera hur man har fördelat skrivningarna
            i texten. Jag har roat mig med att räkna hur många sidor som har
            skrivits om de olika målområdena. Målområde 3, Barn och ungas
            uppväxtvillkor, fick flest antal sidor. Det var tio sidor eftersom
            det där finns konkreta förslag. Men Hälsa i arbetslivet fick en
            och en halv sida i folkhälsopropositionen. Det är anmärkningsvärt
            med tanke på att vi tidigare i dag har diskuterat socialförsäkringsförslaget,
            som kommer att leda till en ökad ekonomisk stress. Ekonomisk stress
            är en riskfaktor, inte en friskfaktor.
          </note>
          <note>
            Jag har ytterligare en fråga om införselkvoter. Maria Larsson
            nämnde i sitt anförande rattonykterhet. Det finns en färdig utredning,
            SOU 2006:72, om alkolås. Vi har lagt fram ett yrkande om att ta
            med denna fråga. Det har inte riksdagens majoritet velat bifalla,
            men jag undrar om Maria Larsson tittar på utredningen så att det
            kommer ett förslag.
          </note>
          <note type="speaker">
            Anf. 235 Statsrådet MARIA LARSSON (kd) replik:
          </note>
          <note>
            Fru talman! Frågan om alkolås ligger hos Åsa Torstensson, om
            jag inte missminner mig, på trafikområdet.
          </note>
          <note>
            Jag vill gärna hinna besvara frågorna. Jag tar dem lite rapsodiskt
            och snabbt.
          </note>
          <note>
            Målområdenas olika omfång beror naturligtvis på att på en del
            målområden har förslag lagts fram från andra departements synvinklar.
            När det gäller arbetslivet har det funnits massor av förslag om
            möjligheten att få ett arbete. Det är en så stark korrelation
            mellan tillgång till arbete och hälsa. Vi har nystartsjobben och
            jobb- och utvecklingsgaranti. Det finns hur många förslag som
            helst som faktiskt har varit oerhört positiva på området. Det
            gör att vi skriver kort om det. De nya förslag som vi presenterar
            skriver vi mycket och omständligt om för att förklara dem i detalj.
            Det är förklaringen till att det ser så olika ut. Det finns fler
            departement som jobbar med folkhälsopolitiska frågor.
          </note>
          <note>
            Vi skriver inte uttryckligen om kopplingen klimathälsa. Det är
            en pågående fråga. Jag menar att vi fortfarande har för lite kunskap
            om detta. Vi har sett vissa trender och tendenser, till exempel
            att sorkarna blev fler och att sorkfebern ökade därför att det
            var en förhållandevis mild vinter. Här kommer många nya faktorer.
            Här finns skäl till analyser för framtiden.
          </note>
          <note>
            Det här är en folkhälsoproposition som försöker ta upp så mycket
            som möjligt, men vi kan inte täcka in riktigt allt av det arbete
            som pågår på departementet.
          </note>
          <note>
            Sedan var det frågan om valfrihet och integritet. Jag är förvånad
            över om Gunvor G Ericson, som är så bevandrad i folkhälsopolitiken,
            har missat att det finns ett starkt samband mellan möjligheten
            till inflytande, självbestämmande över sitt eget liv, att råda
            över sin egen vardag och hälsa. Det finns nog dokumenterat i åtskilliga
            forskningsavhandlingar. Jag kan säkert plocka fram ett antal sådana
            om det skulle vara av intresse, men det är väl en stark och stor
            självklarhet.
          </note>
          <note type="speaker">
            Anf. 236 SOLVEIG TERNSTRÖM (c):
          </note>
          <note>
            Fru talman! Mitt anförande kommer verkligen inte att vara evidensbaserat.
            Det säger jag till Gunvor G Ericson. Det kommer att vara helt
            annorlunda. Jag hoppas att du inte blir ledsen.
          </note>
          <note>
            För några år sedan gjorde jag en resa i Sverige. Jag besökte
            ett femtiotal äldreboenden på dagarna. På kvällarna var det öppet
            hus för allmänheten, och jag ledde ett dialogseminarium. Publiken
            bestod av kvinnor i alla åldrar, men mest var det medelålders
            och äldre kvinnor. De satt i grupper runt runda bord. En fråga
            ställdes till dem: Vad är hälsa för dig?
          </note>
          <note>
            Efter en stunds resonerande runt varje bord började svaren att
            ramla in på frågan: Vad är hälsa för dig? Hälsa för många var
            att få sjunga och dansa, promenera, arbeta i trädgården, vara
            i skogen, simma, cykla. Hälsa för många var också att ha ett djur,
            en hund, en katt. Någon beskrev att höns var höjden av lycka och
            hälsa, att hämta färska nyvärpta ägg. Hälsa var också att få vara
            med barnbarnen, att inte bli bortkopplad från familjen trots att
            man hade blivit gammal. Att ha någon att leva för var hälsa.
          </note>
          <note>
            Att läsa, att få ha tystnad omkring sig var också hälsa. Att
            ha vänner, framför allt en väninna, var en bekräftelse och försäkring
            på god hälsa att inte behöva vara ensam. Fast någon tyckte förstås
            att det var skönt att få vara ifred ibland, att få sova ut. Det
            var framför allt de yngre kvinnorna som tyckte att det var skönt
            att få sova. De var trötta.
          </note>
          <note>
            Någon sade att hälsa för henne var att få åka till Ullared utan
            att ha gubben med. Det var många olika typer av hälsa.
          </note>
          <note>
            För många äldre kvinnor var hälsa också att gå upp på morgonen
            och kunna ta på sig kläderna själv. Det tyckte jag var starkt.
            Det var många som sade just att detta att få gå upp och ta på
            kläderna själv var hälsa. Hälsa var också att inte behöva ta mediciner,
            slippa gå till doktorn, att inte ha ont. Om man måste gå till
            doktorn skulle han eller hon svara meddetsamma om man ringde.
          </note>
          <note>
            Att få taktilmassage var ljuvligt! Efter det behövdes ingen doktor.
          </note>
          <note>
            För mig är hälsa avlastning, ropade en 79-årig kvinna. Hon orkade
            inte längre därför att hennes alzheimersjuke man tog livet av
            henne. Biståndshandläggaren sade alltid nej. Att ta bort biståndshandläggaren
            var hälsa för henne.
          </note>
          <note>
            Att slippa en massa tillsatser i maten, att veta varifrån maten
            kommer är hälsa. Lokalodlad mat, små slakterier där man vet att
            kalven och grisen inte har lidit nöd och transporterats långväga
            var också hälsa. Det blev ett långt resonemang om maten vad som
            var hälsa och inte hälsa.
          </note>
          <note>
            Det var många individuella önskningar och drömmar om hälsa. Man
            kan få veta mycket om man lyssnar på en enskild människa.
          </note>
          <note>
            Men att arbeta och gå till jobbet? Jodå, om man var frisk gick
            allting. Men några sade: Du ska veta, Solveig, att man kan vara
            frisk fast man är sjuk. Det hörde jag lite då och då, det vill
            säga att man kan vara frisk fast man är sjuk. Det tyckte jag var
            så starkt.
          </note>
          <note>
            Man sade också: Du ska veta, Solveig, att man kan bli frisk,
            i alla fall blir man friskare om man är med i en kör, går på konsert
            eller spelar teater. Jo, det visste jag.
          </note>
          <note>
            Det var givande kvällar, och vi skrattade mycket när vi försökte
            granska och analysera vad hälsa var för var och en av oss. Jag
            lärde mig mycket. Jag tror att också de som deltog gjorde det.
            Efteråt drack vi kaffe och kände oss friska, rent av uppspelta.
          </note>
          <note>
            Regeringen har överlämnat en proposition till riksdagen. I proposition
            110 redogör regeringen för en förnyad folkhälsopolitik. Hur ska
            det svenska folket bli friskare? Men blir vi inte både friskare
            och äldre? Jodå, men vi blir också sjukare. Vi lever ju i ett
            modernt komplext samhälle.
          </note>
          <note>
            Enligt regeringen bör folkhälsoarbetet ha människans behov av
            integritet och valfrihet som grund och bygga på sambandet mellan
            hälsans villkor och individens förutsättningar. Det hälsofrämjande
            inslaget i det förebyggande folkhälsoarbetet bör betonas. Kommuner
            och landsting har en nyckelroll och bör förbättra och utveckla
            sina metoder och verktyg. Det är viktigt. Barn och unga samt äldre
            är särskilt angelägna grupper för det hälsofrämjande folkhälsoarbetet.
          </note>
          <note>
            Regeringen föreslår elva målområden, som vi har hört flera av
            ledamöterna tala om här i dag.
          </note>
          <note>
            Vad jag gläds över i den här propositionen är bland annat att
            de problem som har presenterats i rapporten från Sveriges Kommuner
            och Landsting (O)jämställdhet i hälsa och vård vad gäller kvinnor
            och män kommer att åtgärdas. Det blev jag väldigt glad för. Bland
            annat kommer Forskningsrådet för arbetsliv och socialvetenskap,
            FAS, att beviljas 90 miljoner under åren 20082010 för forskning
            om kvinnors hälsa. Ja, men se där! Det lönar sig att bråka!
          </note>
          <note>
            Jag är också väldigt glad över den nya diskrimineringslagen,
            där också ålder numera ingår.
          </note>
          <note>
            Det finns alltså en hel del att vara nöjd över i denna proposition,
            inte minst löften om det ökade stödet till äldre med hälsofrämjande
            och förebyggande insatser. Och jag hoppas sannerligen att stödet
            ökar till den mest osynliga kämpande gruppen i vårt samhälle,
            särskilt de äldre kvinnorna, det vill säga alla de anhöriga som
            ger hela sin tid och bränner ut sig för sina närmaste utan så
            mycket hjälp från samhället. Jag fick nu senast för några timmar
            sedan ett skärande vittnesmål av en förtvivlad kvinna som har
            kämpat med sin dementa man i många år utan att ha fått någon hjälp
            från kommunen.
          </note>
          <note>
            Det finns ett kapitel i regeringens proposition, som vi har hört
            talas om tidigare, som heter Ett hälsans framtidsscenario. Detta
            är mycket intressant. Sett ur ett historiskt perspektiv har ohälsoproblemen
            varierat. Under århundraden har olika typer av infektionssjukdomar
            och farsoter som smittkoppor, pest, kolera och tbc dominerat.
            Man har kallt dem fattigdomssjukdomar. I Sverige finns de knappt
            kvar, men de finns som vi alla vet kvar i de fattiga länderna.
          </note>
          <note>
            En bit in på 1900-talet här i Sverige kom de så kallade välfärdssjukdomarna,
            eller vällevnadssjukdomarna, med hjärt-kärlsjukdomar och olika
            cancersjukdomar. De sjukdomarna kämpar vi fortfarande med.
          </note>
          <note>
            Men de hälsoproblem som många tror kommer att dominera i framtiden
            är psykosomatiska eller psykosociala sjukdomar. Dessa kallas samproblemsjukdomar.
            Jag tycker att det här är ett väldigt konstigt namn, men jag förstår
            meningen. Jag tycker att det är en väldigt intressant rapport.
            De sjukdomarna är ju relaterade till både samhället och vårt samliv
            och samspel med andra människor. Dessa sjukdomar yttrar sig ofta
            i en extrem trötthet, magsmärtor och svåra stressymtom. Här står
            sjukvården inför problem, för den har inte alls samma redskap
            som när det gäller diagnostik och behandling av välfärdssjukdomar.
            Jag tycker att det är väldigt intressant.
          </note>
          <note>
            När fattigdomssjukdomarna dominerade var Sverige ett jordbruksland,
            och sedan blev vi ett industriland med välfärdssjukdomar och därefter
            ett informations- och kunskapssamhälle med en totalt förändrad
            livsstil, med bland annat nya kost- och motionsvanor.
          </note>
          <note>
            Många av samproblemsjukdomarna antas vara stressrelaterade. Man
            tror ofta att stressen beror på yttre faktorer. Det här är ännu
            mer intressant. Men på senare tid har man alltmer uppmärksammat
            möjligheten att upplevelsen av stress beror på att våra existentiella
            behov inte är tillgodosedda.
          </note>
          <note>
            Våra existentiella behov. När jag läste detta hajade jag verkligen
            till, för det är man inte van att läsa i en politisk studie i
            våra dagar. Våra inre behov kanske rent av våra själar! Nu tog
            jag fram rödpennan och fortsatte att läsa.
          </note>
          <note>
            Studier på samband mellan ensamhet och isolering och hälsa har
            de senaste decennierna blivit allt fler. De som i dag finns publicerade
            forskningen alltså visar att en av de viktigaste faktorerna vid
            hälsa och sjukdom är kärlek och närhet.
          </note>
          <note>
            Tänk att få säga det i denna lokal: Kärlek och närhet! Det är
            otroligt!
          </note>
          <note>
            Studier på samband mellan ensamhet och isolering har de senaste
            decennierna blivit allt fler. Vi vet att människor är oerhört
            ensamma. Och de studier som i dag finns publicerade visar att
            en av de viktigaste faktorerna vid hälsa och sjukdom är kärlek
            och närhet.
          </note>
          <note>
            Fru talman! Är inte detta fantastiskt?
          </note>
          <note>
            Och nu kommer jag fram till det som jag egentligen har velat
            tala om hela tiden, och som jag inte har hittat i propositionen,
            vilket jag är lite ledsen för. Men nu hittade jag en ingång.
          </note>
          <note>
            Så här står det i propositionen:
          </note>
          <note>
            I framtiden har hälso- och sjukvården blivit ännu bättre på att
            behandla och bota vällevnadssjukdomarna. Samproblemsjukdomar om
            ingen kan hitta ett bättre ord sedan däremot kan inte i första
            hand lösas med kirurgiska ingrepp eller läkemedel utan snarare
            genom medmänskliga insatser och samhällsförändringar. Viktiga
            faktorer vid hälsa och sjukdom är kärlek och närhet. För sjukvårdens
            del handlar därför framtiden om att hitta nya förhållningssätt
            gentemot patienter. Just det! Nya förhållningssätt!
          </note>
          <note>
            Bot är när den fysiska sjukdomen blir mätbart bättre. Helande
            är det förlopp genom vilket man blir hel.
          </note>
          <note>
            Vi har i alliansen här i riksdagen skapat ett nätverk som vi
            kallar Kultur och hälsa, och där är vi övertygade om att kulturen
            i olika former kan ha en helande och läkande kraft för sjuka människor.
            Detta är naturligtvis ingen nyhet. Bevisen är många. Till och
            med en del framsynta kommuner har redan börjat praktisera kultur
            i vården, med goda resultat framför allt för äldre, dementa och
            psykiskt sköra personer.
          </note>
          <note>
            Fru talman! Jag hade naturligtvis hoppats att folkhälsopropositionen
            skulle ha uppmärksammat kultur och hälsa och kultur i vården,
            som en del i det nya förhållningssätt som vi ska möta framtidens
            sjukdomar med. Men jag och alla förhoppningsfulla får trösta oss
            med att äldre- och folkhälsominister Maria Larsson och kulturminister
            Lena Adelsohn Liljeroth publicerade en artikel i Göteborgs-Posten
            för en tid sedan där de underströk kulturens betydelse för hälsan.
            Kulturministern har också tillsatt en kommitté som ska analysera
            kulturpolitiken, och som en del i detta arbete ska kommittén särskilt
            uppmärksamma sambanden mellan kultur och folkhälsa.
          </note>
          <note>
            Vi väntar! Vi väntar otåligt.
          </note>
          <note type="speaker">
            Anf. 237 ANNE LUDVIGSSON (s):
          </note>
          <note>
            Fru talman! Jag har varit nära 10 000 kvinnor i kväll det var
            närhet för jag har sprungit Vårruset. Jag ber om ursäkt för min
            klädsel, men jag ville gärna hinna tillbaka till den här debatten.
            Jag kan inte säga att det var hälsa direkt, men det var i alla
            fall hälsofrämjande det kan vi konstatera.
          </note>
          <note>
            Jag ska ta upp två delar utifrån den motion som vi s-kvinnor
            har väckt med anledning av folkhälsopropositionen och där vi tar
            upp att ojämlikheten i hälsa, vård och omsorg fortfarande är stor
            i vårt land. Grupper som är mindre resursstarka med sämre utbildning
            och lägre inkomst har sämre hälsa och sämre tillgång till vård
            och omsorg, när det gäller både förebyggande insatser och behandlande.
            Vi vet alla att kvinnor och män bemöts och tas om hand olika inom
            hälso- och sjukvården.
          </note>
          <note>
            Det är trevligt att Maria Larsson finns här i debatten också.
          </note>
          <note>
            Utskottet förutsätter att beslutet om nytt mål för hälso- och
            sjukvården ska öka fokus på kvinnors och mäns skilda behov och
            villkor, att tillsynsmyndigheterna därigenom löpande kan följa
            upp och analysera utvecklingen från ett jämställdhetsperspektiv
            och att detta ska innebära ett ökat tryck på sjukvårdshuvudmännen.
            Men det är långt ifrån det statliga engagemang i folkhälsoarbetet,
            ekonomiskt och organisatoriskt, som vi socialdemokrater och s-kvinnor
            efterlyser.
          </note>
          <note>
            Förslaget innebär att man identifierar ojämlikheterna, men man
            gör inte särskilt mycket åt dem.
          </note>
          <note>
            Regeringen, liksom utskottsmajoriteten, är alltså ovillig att
            satsa på riktade åtgärder eller att specialdestinera medel för
            att förbättra kvinnors situation i vården.
          </note>
          <note>
            Det var den ena delen. Den andra handlar om HPV-vaccination i
            det allmänna vaccinationsprogrammet.
          </note>
          <note>
            År 2006 godkändes det första HPV-vaccinet som förebygger livmoderhalscancer
            och kondylom inom EU. Därmed blev det också tillgängligt i Sverige.
            Året efter beslutade Läkemedelsförmånsnämnden om högkostnadsskydd
            för 1317-åriga flickor när det gäller det här vaccinet.
          </note>
          <note>
            Det är glädjande att över 43 000 flickor har vaccinerats i Sverige,
            men det finns en tydlig skillnad mellan dem som har fått del av
            vaccinet och dem som inte blivit vaccinerade. En helt ovetenskaplig
            men enkel statistik visar att det är i storstäder och i storstädernas
            mer välbärgade stadsdelar som de flesta vaccinationer äger rum.
            Det är välinformerade föräldrar, ofta med högre inkomst, som låter
            vaccinera sina döttrar.
          </note>
          <note>
            Det har, som sagt, snart gått två år sedan vaccinet kom till
            Sverige och ett år sedan det fick högkostnadsskydd. Socialstyrelsen
            har nu sent omsider förordat allmän vaccination, men nu verkar
            förhållningsstrategin ligga på finansieringen.
          </note>
          <note>
            Men för varje år som går utan att vaccinet införs i vaccinationsprogrammet
            förlorar en hel årskull flickor möjligheten att bli gratisvaccinerade
            mot livmoderhalscancer. Och för varje år som går utan en massiv
            och riktad information som varken staten eller landstingen är
            villiga att ta ansvar för hinner en årskull 17-åringar fylla 18
            år. Därmed går de miste om högkostnadsskyddet.
          </note>
          <note>
            Fru talman! Regeringen efterlyser bättre underlag om de långsiktiga
            effekterna av vaccinationen. Jag vet att det har varit en rad
            utfrågningar och så i utskottet. Men vaccinet är godkänt av läkemedelsmyndigheterna
            runt om i världen, i USA, i EU och i Sverige. Här har vaccinet
            också, som första vaccin, fått högkostnadsskydd av Läkemedelsförmånsnämnden.
            Dessutom har Socialstyrelsen föreslagit att det ska ingå för flickorna
            i årskurs 5 och 6.
          </note>
          <note>
            Då måste man ändå fråga sig vad de ansvariga myndigheterna i
            alla dessa länder som godkänt vaccinet inte har förstått. Nu är
            en utredning på gång. Men jag vill fråga statsrådet Maria Larsson:
            När ska den här utredningen tillsättas, och när ska den vara klar?
          </note>
          <note>
            Det är många frågor.
          </note>
          <note>
            Jag har bara överskridit min tid med ytterst lite.
          </note>
          <note>
            Överläggningen var härmed avslutad.
          </note>
          <note>
            14 § Katastrofmedicinska insatser i utlandet
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            15 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för proposition
            2007/08:124 Från sjukersättning till arbete skulle förlängas till
            onsdagen den 18 juni .
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 juni
          </note>
          <note>
            Anders Karlsson
          </note>
          <note>
            Stefan Attefall
          </note>
          <note>
            Gunnar Sandberg
          </note>
          <note>
            Gunnar Sandberg
          </note>
          <note>
            Jasenko Omanovic
          </note>
          <note>
            Jasenko Omanovic
          </note>
          <note>
            Eva Olofsson
          </note>
          <note>
            Alice Åström
          </note>
          <note>
            Finn Bengtsson
          </note>
          <note>
            Patrik Forslund
          </note>
          <note>
            Lars-Arne Staxäng
          </note>
          <note>
            Ann-Kristine Johansson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 juni.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 4 juni
          </note>
          <note>
            Raimo Pärssinen
          </note>
          <note>
            Finn Bengtsson
          </note>
          <note>
            Mats Gerdau
          </note>
          <note>
            Carina Hägg
          </note>
          <note>
            Cecilia Wigström
          </note>
          <note>
            Carl B Hamilton
          </note>
          <note>
            Lena Olsson
          </note>
          <note>
            Oskar Öholm
          </note>
          <note>
            Betty Malmberg
          </note>
          <note>
            Mikael Damberg
          </note>
          <note>
            Magdalena Andersson
          </note>
          <note>
            Maria Lundqvist-Brömster
          </note>
          <note>
            Sinikka Bohlin
          </note>
          <note>
            Marina Pettersson
          </note>
          <note>
            Torbjörn Björlund
          </note>
          <note>
            Allan Widman
          </note>
          <note>
            Krister Örnfjäder
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 10 juni.
          </note>
          <note>
            18 § Kammaren åtskildes kl. 22.34.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
