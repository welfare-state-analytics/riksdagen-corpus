<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--19</head>
          <docDate when="2007-10-31 00:00:00">2007-10-31 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:19
          </note>
          <note>
            Onsdagen den 31 oktober
          </note>
          <note>
            Kl. 09:00 - 16:04
          </note>
          <note>
            1 § Justering av protokoll
          </note>
          <note>
            Justerades protokollet för den 25 oktober.
          </note>
          <note>
            2 § Avsägelse
          </note>
          <note>
            Förste vice talmannen meddelade att Peter Althin (kd) anhållit
            om entledigande från uppdraget som ledamot av riksdagen från och
            med den 5 november.
          </note>
          <note>
            Kammaren biföll denna anhållan.
          </note>
          <note>
            3 § Ledighet
          </note>
          <note>
            Förste vice talmannen meddelade att Lars Lindblad (m) ansökt
            om ledighet under tiden den 7 januari14 mars 2008.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Boriana Åberg (m) skulle tjänstgöra
            som ersättare för Lars Lindblad.
          </note>
          <note>
            4 § Återkallelse av motion
          </note>
          <note>
            Förste vice talmannen anmälde att Jan R Andersson (m) i skrivelse
            den 30 oktober återkallat den av honom väckta motionen 2007/08:So440
            Folkhälsoinstitutet.
          </note>
          <note>
            Förste vice talmannen meddelade att talmannen avskrivit denna
            motion.
          </note>
          <note>
            Skrivelsen lades till handlingarna.
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:69
          </note>
          <note>
            Interpellation 2007/08:69 Skattekonsekvenser av kommuners försäljning
            av fastigheter
          </note>
          <note>
            Interpellationen kommer att besvaras tisdagen den 20 november
            2007.
          </note>
          <note>
            Skälet till dröjsmålet är andra åtaganden som inte har gått att
            ändra på.
          </note>
          <note>
            Lilian Wiklund
          </note>
          <note>
            Interpellation 2007/08:83
          </note>
          <note>
            Interpellation 2007/08:83 Nivån i a-kassan
          </note>
          <note>
            Interpellationen kommer att besvaras fredagen den 16 november
            2007.
          </note>
          <note>
            Skälet till dröjsmålet är tjänsteresor.
          </note>
          <note>
            Karin Renman
          </note>
          <note>
            Interpellation 2007/08:88
          </note>
          <note>
            Interpellation 2007/08:88 Väpnad konflikt i Irak och Afghanistan
          </note>
          <note>
            Interpellationen kommer att besvaras tisdagen den 20 november
            2007.
          </note>
          <note>
            Skälet till dröjsmålet är utlandsresor.
          </note>
          <note>
            Carl Bildt
          </note>
          <note>
            Interpellation 2007/08:90
          </note>
          <note>
            Interpellation 2007/08:90 Lärandet om hållbar utveckling
          </note>
          <note>
            Interpellationen kommer att besvaras tisdagen den 20 november
            2007.
          </note>
          <note>
            Skälet till dröjsmålet är att jag är på resa vid tidigare svarstillfälle.
          </note>
          <note>
            Jan Björklund
          </note>
          <note>
            6 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            SEK(2007)1188
          </note>
          <note>
            KOM(2007)466
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            8 § Allmän debattimme
          </note>
          <note>
            Bolagisering av statliga företag
          </note>
          <note type="speaker">
            Anf. 1 HANS STENBERG (s):
          </note>
          <note>
            Herr talman! Bolagiseringar av olika statliga verksamheter har
            varit ett återkommande debattämne här i riksdagen. Vi socialdemokrater
            har hela tiden hävdat att vilken verksamhetsform man ska välja
            för en verksamhet ska avgöras av hur man får bäst nytta för skattebetalarnas
            pengar. Från borgerligt håll har man en mer strikt ideologisk
            hållning i de här frågorna: Privat är bra offentligt ägt är dåligt.
          </note>
          <note>
            En av de verksamheter som har debatterats under lång tid här
            i riksdagen är Vägverkets produktionsverksamhet, som de borgerliga
            partierna gemensamt vill bolagisera och därefter privatisera.
          </note>
          <note>
            Eftersom det är mycket lönsamt för skattebetalarna att låta Vägverket
            ha en produktionsverksamhet inom sin organisation har vi socialdemokrater
            valt att behålla den verksamheten i Vägverkets egen regi. Vi har
            konstaterat att det är nödvändigt både för att upprätthålla konkurrensen
            på marknaden och för att säkerställa att det finns tillräcklig
            kompetens inom Vägverkets egen beställarorganisation.
          </note>
          <note>
            Vägverket Produktion verkar i dag på marknaden på helt konkurrensneutrala
            villkor. Det innebär att verksamheten bedrivs på strikt företagsekonomisk
            grund med bra ekonomiskt resultat och helt utan några som helst
            subventioner från Vägverket i övrigt. Enligt Vägverkets egen bedömning
            sparar man flera hundra miljoner varje år på att ha Vägverkets
            produktionsverksamhet kvar.
          </note>
          <note>
            Med tanke på den bristfälliga konkurrensen på entreprenadmarknaden
            tycker jag att vi politiker borde vara väldigt försiktiga med
            att göra oss av med ett så värdefullt verktyg för att upprätthålla
            konkurrensen. Tyvärr har jag inget större hopp om att den borgerliga
            regeringen ska lyssna på något av de goda skäl som finns för att
            inte bolagisera och privatisera verksamheten. Uppenbarligen struntar
            man helt i hur skattebetalarnas pengar används. Av rent ideologiska
            skäl har man bestämt sig för att verksamheten ska bolagiseras
            och privatiseras.
          </note>
          <note>
            Jag tvivlar inte en sekund på att Vägverkets produktionsverksamhet
            kommer att bli ännu lönsammare efter en bolagisering. Problemet
            är bara att det kommer att ske på skattebetalarnas bekostnad i
            form av högre priser på de entreprenader som Vägverket upphandlar.
            Vi kommer helt enkelt att få mindre väg för pengarna.
          </note>
          <note>
            Jag tror inte att det är någon slump att de stora privata entreprenadföretagen
            ligger på för att få till stånd en bolagisering och privatisering
            av Vägverket Produktion. De räknar naturligtvis med att kunna
            höja sina vinstmarginaler ordentligt när man blir av med Vägverket
            Produktion som prispressare.
          </note>
          <note>
            Herr talman! Jag tycker att det är sorgligt att vi nu har en
            regering som tycker att det är viktigare att gå storföretagens
            intressen till mötes än att se till så att man får en effektiv
            användning av skattepengarna.
          </note>
          <note type="speaker">
            Anf. 2 GUNNAR ANDRÉN (fp) replik:
          </note>
          <note>
            Herr talman! Jag tror att man det är viktigt att man är väldigt
            tydlig på en punkt inom alla sådana här områden, nämligen att
            man ska skilja på myndighetsutövning och utförande. Här har staten
            båda rollerna. Tänk om Luftfartsverket skulle äga alla flygplan
            i Sverige också. Det skulle vara väldigt konstigt. Det är samma
            sak.
          </note>
          <note>
            Även staten har ju varit inblandad i asfaltkarteller. Var det
            särskilt meriterande för staten? Det hade varit jättebra om staten
            hade stått utanför asfaltkartellen.
          </note>
          <note type="speaker">
            Anf. 3 HANS STENBERG (s) replik:
          </note>
          <note>
            Herr talman! Det hade säkert varit bättre för de företag som
            var inblandade i kartellen, för då hade den förmodligen aldrig
            kommit upp till ytan och blivit synlig.
          </note>
          <note>
            Vägverkets produktionsverksamhet är helt skild från myndighetsutövningen.
            Den bedrivs i dag precis som ett bolag på helt konkurrensutsatta
            villkor. Man deltar i upphandlingar på samma villkor som andra.
          </note>
          <note>
            När man går igenom det här och jämför anbudssummor på jobb som
            Vägverket Produktion tar med det nästa bästa anbudet kan man konstatera
            att man sparar ordentligt med pengar på att ha en verksamhet som
            jobbar med att pressa priserna. Det finns ingen annan aktör på
            marknaden som har det intresset.
          </note>
          <note type="speaker">
            Anf. 4 GUNNAR ANDRÉN (fp) replik:
          </note>
          <note>
            Herr talman! Det var en ny och helt fantastisk uppgift som vi
            fick höra nu, nämligen att förutsättningen för att asfaltkartellen
            skulle komma till allmän kännedom var att ett företag var statligt.
            Jag tycker att det var ett helt obegripligt argument.
          </note>
          <note>
            Jag tror att det är väldigt viktigt att man skiljer på myndighetsutövning
            och utförande. Jag tycker att Vägverket ska syssla med planering
            och allt sådant, men det finns många andra företag som kan utföra
            detta. Det gäller att se till att konkurrensen fungerar mellan
            dessa företag och att inte någon har något försteg.
          </note>
          <note type="speaker">
            Anf. 5 HANS STENBERG (s) replik:
          </note>
          <note>
            Herr talman! Det skulle vara väldigt intressant att höra hur
            man förbättrar konkurrenssituationen och undviker kartellbildning
            genom att låta färre företag få verka på marknaden och inte försöker
            ha något slags prispress.
          </note>
          <note>
            Verksamheten inom Vägverket Produktion är totalt skild från myndighetsutövningen.
            Det är bara att granska verksamheten. Revisorerna har inte haft
            någonting att invända mot hur det har hanterats hittills.
          </note>
          <note>
            Företagares trygghet
          </note>
          <note type="speaker">
            Anf. 6 KATARINA BRÄNNSTRÖM (m):
          </note>
          <note>
            Herr talman! Det finns förhållandevis få företagare i Sverige
            jämfört med i många andra länder. Dessutom har antalet sjunkit
            de senaste åren trots att trenden har varit positiv i övriga Europa.
            Andelen kvinnliga företagare har också sjunkit de senaste tio
            åren.
          </note>
          <note>
            Det svenska socialförsäkringssystemet utgör en orsak till detta.
            Det bygger på att man är anställd och har en lön. Orättvisorna
            är många och tydliga, och dessutom utnyttjar företagare socialförsäkringssystemet
            i mycket mindre omfattning än anställda.
          </note>
          <note>
            Vi kan konstatera att det är svårt att skapa ett generellt välfärdssystem
            som även omfattar företagare. Ersättningar vid sjukdom, arbetslöshet
            och föräldraledighet baseras på tidigare års inkomster. Detta
            passar inte företagare som kan ha mycket ojämna och varierande
            inkomster beroende på konjunktur, lönsamhet i företaget etcetera.
            Företagare har också samma kostnader i sitt företag oavsett om
            de jobbar, är sjuka, föräldralediga eller har andra kostnader
            såsom hyra. Detta tar man inte heller hänsyn till i socialförsäkringssystemen.
          </note>
          <note>
            Trots att företagare har små möjligheter att tillgodogöra sig
            tryggheten måste de alltså ändå fullt ut vara med och finansiera
            denna trygghet i samma utsträckning som alla anställda.
          </note>
          <note>
            Det är nödvändigt med förändringar i nuvarande system om det
            ska gälla för företagare. Man måste skapa ett enkelt och tydligt
            system. Beräkning av dagpenning är en sådan sak. Den borde göras
            enligt schablon. För anställda räknas de tre senaste åren, men
            en nyföretagare kan knappast ta ut någon lön vissa år eller vissa
            tider, och då blir det svårt. Normalarbetstid är också någonting
            som skiftar. För en anställd är det vad man skulle ha arbetat
            en vecka, inte vad man har arbetat. Så räknar man inte när det
            gäller företagare.
          </note>
          <note>
            Den sjukpenninggrundande inkomsten som man har om man har ett
            handelsbolag eller enskild firma fastställs utifrån en nettointäkt
            när man har dragit av sina kostnader, så vad lönen är spelar egentligen
            ingen roll. Det gör också att ersättningarna blir lägre. Samma
            sak gäller vid tillfällig föräldraförsäkring. Där räknar man för
            anställda 220 dagar per år, och för företagare räknas kalenderdagar,
            vilket ger en lägre dagpenning.
          </note>
          <note>
            Det borde vara möjligt att använda föräldrapenningen till att
            betala någon som inte har lön. Så är det inte i dag. Det skulle
            särskilt kunna gynna kvinnor, oavsett om de är företagare eller
            inte.
          </note>
          <note>
            En annan bra lösning vore att låta företagare helt slippa de
            sociala avgifterna på sin egen lön för att i stället kunna spara
            till egna trygghetslösningar som är bättre anpassade till den
            specifika företagarens behov.
          </note>
          <note type="speaker">
            Anf. 7 KRISTINA ZAKRISSON (s) replik:
          </note>
          <note>
            Herr talman! Jag skulle vilja fråga Katarina Brännström vad Moderaterna
            nu gör. Jag har för ett antal år sedan själv suttit och jobbat
            med de här frågorna, speciellt de som handlar om företagare som
            riskerar att bli arbetslösa. Jag har en viss förståelse för just
            detta, och jag vill fråga vad Moderaternas förslag nu är för att
            förbättra detta för företagare så att den som blir arbetslös får
            en trygg ekonomi även vid arbetslöshet.
          </note>
          <note type="speaker">
            Anf. 8 KATARINA BRÄNNSTRÖM (m) replik:
          </note>
          <note>
            Herr talman! Alliansregeringen ser ju över detta för att kunna
            komma fram med ett bättre system som är bättre anpassat. Ännu
            har vi inte sett resultatet av det, men jag vet att näringsministern
            och andra har talat om att vi här måste göra någonting när vi
            ska förbättra företagsklimatet i Sverige. Det tråkiga är att det
            har blivit eftersatt i väldigt många år, och företagandet har
            därför ansetts vara så otryggt att det har gått ned i Sverige.
            I många andra sammanhang hyllar vi företagandet som en viktig
            möjlighet för människor att få arbete där det kanske inte alltid
            är möjligt att få en anställning.
          </note>
          <note>
            Det kommer att komma förslag, och jag ser verkligen fram emot
            det. Äntligen ska tryggheten ökas även för den här gruppen människor
            som betalar lika mycket som man gör för en anställd!
          </note>
          <note type="speaker">
            Anf. 9 KRISTINA ZAKRISSON (s) replik:
          </note>
          <note>
            Herr talman! Då skulle jag vilja fråga Katarina Brännström som
            verkar engagerad i frågan: Vilket är ditt förslag? Vilket konkret
            förslag hoppas du kommer framöver?
          </note>
          <note>
            Jag är också lite fundersam över att alliansregeringen lovade
            väldigt mycket förbättringar för företagarna, men såvitt jag förstår
            är företagarna rätt besvikna över att det inte har kommit speciellt
            mycket. Snarare har det kommit försämringar såvitt jag vet.
          </note>
          <note type="speaker">
            Anf. 10 KATARINA BRÄNNSTRÖM (m) replik:
          </note>
          <note>
            Herr talman! Det är klart att förväntningarna är stora när vi
            nu äntligen fick en alliansregering efter alla år då man helt
            bortsett från den här gruppen människor!
          </note>
          <note>
            När det gäller vad jag tänker ser jag kanske en möjlighet att
            man som företagare inte borde ha de sociala avgifterna eftersom
            man inte kan utnyttja systemet på det sättet. Man kan i stället
            ha en differentiering och själv hitta vissa lösningar till exempel
            när det gäller sjukförsäkringen, då man har kostnader i sitt företag
            som en anställd inte har. Det är inte rimligt att hela socialförsäkringssystemet
            bygger just på att man är anställd.
          </note>
          <note type="speaker">
            Anf. 11 KARIN ÅSTRÖM (s) replik:
          </note>
          <note>
            Herr talman! Jag är väldigt glad att Katarina Brännström tar
            upp detta med de sociala trygghetssystemen, för det är ju faktiskt
            detta som varit en av våra grundbultar när vi har byggt den svenska
            välfärdsmodellen. Särskilt för de små företagarna och, som du
            tar upp, kvinnorna som är egna företagare har det varit bekymmersamt
            de senaste åren.
          </note>
          <note>
            Av den anledningen tillsatte den förra regeringen en utredning
            där man skulle titta över just detta sociala trygghetssystem för
            de egna småföretagarna. Den utredningen har alliansregeringen
            lagt ned.
          </note>
          <note>
            Jag undrar: Vad fanns det för skäl till att man lade ned en utredning
            som precis hade startat och som skulle titta över frågorna som
            Brännström tar upp?
          </note>
          <note type="speaker">
            Anf. 12 KATARINA BRÄNNSTRÖM (m) replik:
          </note>
          <note>
            Herr talman! Jag vet också att den förra regeringen tillsatte
            en utredning som inte hann komma fram till någonting. Det var
            väl lite synd, för grunden till problemet är att man när man byggde
            upp det sociala trygghetssystemet som vi alla kanske tycker är
            väldigt bra i många stycken helt glömde bort den här gruppen människor
            och alltid utgick från att alla människor i Sverige är anställda.
          </note>
          <note>
            Skälet till att man lade ned utredningen kan inte jag redogöra
            för här. Det får väl regeringen själv svara på. Men det är klart
            att det finns stora problem med att hitta ett generellt system,
            och jag tror att man måste våga börja i en annan ända och kanske
            lyfta ut den här gruppen ur systemet och hitta en annan lösning
            för dem. Att kombinera detta är som jag förstår väldigt svårt,
            och det kanske var det som var anledningen till att utredningen
            lades ned.
          </note>
          <note type="speaker">
            Anf. 13 KARIN ÅSTRÖM (s) replik:
          </note>
          <note>
            Herr talman! Det är ju faktiskt på det sättet att OECD har kommit
            med en ganska bra rapport som lägger fast att den svenska välfärdsmodellen
            har varit väldigt bra, särskilt med tanke på utvecklandet av det
            egna företagandet. Vi står väldigt högt i klass i den rapporten.
          </note>
          <note>
            Sedan kan man fundera över varför ni har höjt arbetsgivaravgiften
            för de små företagarna. Varför har ni detta år krånglat till reglerna
            med hela 60 procent för de små företagarna?
          </note>
          <note type="speaker">
            Anf. 14 KATARINA BRÄNNSTRÖM (m) replik:
          </note>
          <note>
            Herr talman! Det där var väl kanske en sanning med modifikation,
            för målet är ju för den nya regeringen att faktiskt ta bort många
            regler och att förändra regelverket på många områden. Det handlar
            inte bara om socialförsäkringssystemet, utan det handlar om regelverket
            över huvud taget till vilket den förra regeringen under många
            år har lagt den ena krångliga regeln efter den andra och byggt
            på svårigheter när det gäller att vara företagare i Sverige. Vi
            kan ju absolut inte säga att vi haft ett företagsvänligt klimat.
            Tvärtom ligger vi långt efter övriga Europa, vilket är väldigt
            synd.
          </note>
          <note type="speaker">
            Anf. 15 ULF HOLM (mp) replik:
          </note>
          <note>
            Herr talman! Jag vill tacka Katarina Brännström för att hon tar
            upp denna fråga om företagarnas trygghet. Jag blir dock lite förvånad,
            för det var ju en överenskommelse under den förra mandatperioden
            mellan de fyra borgerliga partierna och Miljöpartiet att en sådan
            här utredning skulle tillsättas. Den förra regeringen tillsatte
            utredningen, men ett av de första besluten som den nya regeringen
            fattade förra hösten var att upphäva denna utredning. Över ett
            år har gått, och man har fortfarande inte kommit överens om ett
            nytt direktiv till en ny utredning.
          </note>
          <note>
            Jag tycker att Katarina Brännström bör prata med näringsminister
            Maud Olofsson i stället för att lyfta fram den här frågan i kammaren!
          </note>
          <note type="speaker">
            Anf. 16 KATARINA BRÄNNSTRÖM (m) replik:
          </note>
          <note>
            Herr talman! Självklart kommunicerar vi på alla håll när det
            gäller de här viktiga frågorna. När det gäller utredningen kan
            det faktiskt ha varit så att man ville ge förändrade direktiv.
          </note>
          <note>
            Jag är lite förvånad över den otroliga förväntan som finns på
            alliansregeringen att efter ett enda år ha löst alla problem som
            den förra regeringen under tio år eller ännu längre inte mäktade
            med.
          </note>
          <note>
            Jag tror att det är viktigt att vi gör detta på ett mycket noggrant
            sätt, väger in alla svårigheter och vågar se det utifrån en annan
            synvinkel. Den gamla regeringen såg hela problemet utifrån de
            anställda och glömde bort företagarna. Jag är helt övertygad om
            att den nya regeringen har en helt annan utgångspunkt när det
            gäller företagare och kanske vågar föreslå, som jag tidigare har
            sagt, att lyfta ut den här gruppen ur systemet för att på det
            viset få ett mycket rättvisare system.
          </note>
          <note type="speaker">
            Anf. 17 ULF HOLM (mp) replik:
          </note>
          <note>
            Herr talman! Jag är helt överens om problemställningen här: Vi
            måste lösa problemet med företagarnas trygghet, och hur vi ska
            göra det, ja, det är det vi ska ha en utredning till.
          </note>
          <note>
            Men det är beklagansvärt att man fortfarande inte har tillsatt
            en utredare. Tydligen är direktivet klart nu, fick jag höra av
            en kollega här, men man har inte tillsatt en utredare. Behöver
            regeringen förslag på vem som kan utreda det här kan Miljöpartiet
            gärna komma med förslag på detta till den borgerliga regeringen!
          </note>
          <note type="speaker">
            Anf. 18 KATARINA BRÄNNSTRÖM (m) replik:
          </note>
          <note>
            Herr talman! Tack för det! Det var ju vänligt att Miljöpartiet
            vill hjälpa den borgerliga regeringen. Jag är inte säker på att
            man behöver den hjälpen.
          </note>
          <note>
            Jag kan bara upplysa om att det har tillsatts 200 utredningar
            under det senaste året, alltså den tid som alliansregeringen har
            verkat. Det är något av ett rekord. Det är till och med svårt
            att få tag i utredningssekreterare och annat.
          </note>
          <note>
            Jag är helt övertygad om att detta kommer att ske på ett mycket
            seriöst sätt med andra utgångspunkter än den tidigare regeringen
            hade, där man år efter år talade om företagarnas väl och ve men
            inte gjorde någonting.
          </note>
          <note>
            Integration EBO
          </note>
          <note type="speaker">
            Anf. 19 YILMAZ KERIMO (s):
          </note>
          <note>
            Herr talman! Situationen i våra mest utsatta stadsdelar och kommuner
            med trångboddhet, arbetslöshet och sociala problem är tydligen
            inget som bekymrar regeringen Reinfeldt. Insatserna i regeringens
            budget lyser helt med sin frånvaro.
          </note>
          <note>
            Det svenska flyktingmottagandet är inte längre människovärdigt.
            Gränsen för hur vi behandlar de människor som flytt från krig
            och förtryck är snabbt passerad. Det ser vi dagligen i kommuner
            som Södertälje, Malmö och vissa stadsdelar i Stockholm och Göteborg.
          </note>
          <note>
            Problemet i våra kommuner är att asylsökande familjer och enskilda
            alltför ofta hamnar i en boendesituation där de tvingas dela lägenhet
            med helt orimligt många personer i små lägenheter. Trångboddheten
            leder till bekymmersamma och oroande problem för barnens hälsa
            och utveckling och även för de vuxnas möjligheter till integration.
          </note>
          <note>
            Trots stolta uttalanden från integrationsministern om att fler
            kommuner ska ta ansvar finns det inga skarpa förslag i regeringens
            budget. I vissa kommuner och stadsdelar är situationen så ansträngd
            att den kommunala servicen saknar möjligheter att skapa ett bra
            mottagande. Bostadsförhållandena, skolan, förskolan och den kommunala
            organisationen klarar inte av att hantera situationen.
          </note>
          <note>
            Trångboddhet är ett av de större problemen och en vanlig konsekvens.
            Det leder ofta till sociala och psykologiska bekymmer när människor
            tränger in sig i små lägenheter, något som blir särskilt påfrestande
            för barnen. Många asylsökande tvingas också flytta runt och bo
            på en madrass hos olika bekanta och släktingar. Andra effekter
            är att skolorna saknar förutsättningar att ta emot nya barn.
          </note>
          <note>
            Herr talman! Det finns ett akut behov av ökade ersättningar,
            men framför allt behövs det ett större solidariskt ansvar från
            landets samtliga kommuner. I Stockholmsregionen är det fortfarande
            ett fåtal kommuner som står för nästan hela mottagandet. Enligt
            Migrationsverket har Danderyd och Täby under 2007 tagit emot endast
            25 flyktingar, medan Södertälje och Botkyrka har tagit emot närmare
            1 000 personer. Det kommunala ansvarstagandet måste snabbt ses
            över, och den solidariska fördelningen mellan landets kommuner
            måste förbättras.
          </note>
          <note>
            EBO, det vill säga eget boende, i dess nuvarande form behöver
            ses över och förändras. I en tillväxtregion som Stockholm och
            Mälardalen finns lokala förutsättningar för de allra flesta kommuner.
            Det handlar snarare om viljan att ta ansvar.
          </note>
          <note type="speaker">
            Anf. 20 INGE GARSTEDT (m) replik:
          </note>
          <note>
            Herr talman! Vi är säkert överens i den här kammaren om att flyktingmottagandet
            är ett problem i Sverige. Socialdemokraterna hade ju alla chanser
            att ändra EBO-lagstiftningen under sin tid vid makten. Det lät
            man bli att göra.
          </note>
          <note>
            Jag är fullständigt säker på att det kommer förslag från den
            nuvarande regeringen relativt snart om hur vi ska kunna få ett
            betydligt bättre flyktingmottagande.
          </note>
          <note>
            Här är ju arbetslinjen viktig. Hade vi tidigare än nu haft arbetslinjen,
            som Socialdemokraterna inte ville ha när det gäller flyktingmottagande,
            så hade vi antagligen också haft en större spridning av flyktingar
            i Sverige.
          </note>
          <note>
            Situationen är problematisk. Det är fullständigt klart att här
            måste vidtagas åtgärder. Regeringen har på olika sätt, precis
            som Migrationsverket, varit väldigt skarp i sin kritik av de kommuner
            som inte tar emot flyktingar i dag.
          </note>
          <note type="speaker">
            Anf. 21 YILMAZ KERIMO (s) replik:
          </note>
          <note>
            Herr talman! Det är glädjande att höra att det finns åtgärder
            som är på gång. Men vi har ju sett i budgetpropositionen att det
            inte fanns några åtgärder från regeringens sida. Det är ord men
            ingen handling. Inge Garstedt, du säger att det är jättebra, att
            det ska finnas och att det kommer, men vi får se om det gör det.
          </note>
          <note>
            Nu har ni makten. Nu är det ni i alliansen som har regeringsmakten.
            Då får ni se till att det kommer förslag. Det kan inte vara rimligt
            att tjugotalet personer ska bo i en tvåa på madrasser. Åtgärder
            måste komma mycket snart, och man måste gå från ord till handling.
          </note>
          <note type="speaker">
            Anf. 22 INGE GARSTEDT (m) replik:
          </note>
          <note>
            Herr talman! Jag tror att du, Yilmaz Kerimo, kan vara helt säker
            på att den här regeringen kommer att gå från ord till handling.
            Vi har haft ett år på oss. Ni hade åtminstone sju åtta år på er
            att ta hand om de här problemen.
          </note>
          <note>
            För oss är det oerhört viktigt att man också samtidigt tittar
            på anhöriginvandringen, som ju är väl så stor som asylflyktingmottagandet,
            och det arbetar nu den nuvarande regeringen med.
          </note>
          <note type="speaker">
            Anf. 23 YILMAZ KERIMO (s) replik:
          </note>
          <note>
            Herr talman! Det kan inte vara rimligt att kommuner som Botkyrka
            och Södertälje tar emot 1 000 flyktingar medan Danderyd och Täby
            bara tar emot ett tjugotal. Södertälje tar emot lika mycket som
            hela USA.
          </note>
          <note>
            Det har gått bara ett år. Visst är det så. Men man har haft bråttom
            med andra åtgärder. Mycket annat har man hunnit att göra. Men
            när det gäller flyktingarna säger man att det tar tid och att
            det bara har gått ett år.
          </note>
          <note>
            Det återstår att se om åtgärder kommer.
          </note>
          <note type="speaker">
            Anf. 24 MARGARETA CEDERFELT (m) replik:
          </note>
          <note>
            Herr talman! Yilmaz Kerimo tar upp ett viktigt problem, och jag
            skulle vilja säga att det ytterst handlar om människovärdesprincipen.
            Problemet kan ju också delas upp i flera delar. Den ena handlar
            om att korta ned väntetiden för de flyktingar som kommer hit,
            och i dag finns ingen väntetid tack vare den borgerliga majoritetens
            politik.
          </note>
          <note>
            Den andra delen handlar om att faktiskt ta herraväldet över sin
            situation. Där har ju alliansen också gjort omfattande insatser.
            En sak handlar om introduktionen, där man kombinerar sfi med arbete
            i stället för att endast gå på sfi-utbildning där det finns ett
            stort antal flyktingar i precis samma situation.
          </note>
          <note>
            Jag tror att med detta arbete ökar möjligheterna att få ett bättre
            boende, att kunna välja en bättre skola och att bli integrerad
            i samhället. Jag hoppas att detta är en bild som Yilmaz Kerimo
            kan hålla med om.
          </note>
          <note type="speaker">
            Anf. 25 YILMAZ KERIMO (s) replik:
          </note>
          <note>
            Herr talman! Det låter fint, herr talman, att väntetiden har
            blivit kortare och att introduktionen där arbete och utbildning
            varvas fungerar. Men i praktiken fungerar det inte. Jag får dagligen
            samtal från många som väntar på besked från Migrationsverket.
            Det tar fortfarande månader, till och med år. Något kortare kanske
            väntetiden har blivit, men det är fortfarande inte tillfredsställande.
          </note>
          <note>
            Introduktionen där arbete och utbildning varvas är jättebra,
            men det har vi i vår regering också kämpat mycket för, så det
            är inget nytt. Det är bara bra att det fungerar, om det fungerar
            nu.
          </note>
          <note>
            Problemet är inte bara arbete. Visst, det är jätteviktigt, men
            problemet är att boende, kommunal service, förskola, skola och
            allt annat som hör till en kommun inte fungerar eftersom dessa
            kommuner har tagit emot alldeles för många. De måste få någon
            kompensation från staten i så fall för att kunna hantera läget.
          </note>
          <note type="speaker">
            Anf. 26 MARGARETA CEDERFELT (m) replik:
          </note>
          <note>
            Herr talman! Ingenting är så bra att det inte kan bli bättre.
            Detta är en prioriterad fråga från alliansens sida, nämligen att
            kunna se till att de människor som väljer att flytta till Sverige
            eller som kommer hit av asylskäl får ett människovärdigt bemötande.
          </note>
          <note>
            Fokus, återigen, handlar om integration i samhället för att själv
            kunna ta herraväldet över sitt liv. Men jag vill också lyfta upp
            att det är självklart att de kommuner som finns med ska ta emot
            flyktingar. Det är ett problem även inom EU, där regeringen arbetar
            aktivt.
          </note>
          <note type="speaker">
            Anf. 27 YILMAZ KERIMO (s) replik:
          </note>
          <note>
            Herr talman! Det är bra att alla länder, inte bara Sverige, tar
            ansvar för de flyktingar som nu flyr undan krig; i detta fall
            är det i första hand irakier, som ofta hamnar i Södertälje och
            Stockholms län. Det är bra att solidariteten fungerar där, men
            den måste fungera mycket bättre även mellan kommunerna i vårt
            land. Alla kommuner måste ta ansvar. Då fungerar det bättre med
            integration och skola, och då fungerar det också bättre med arbete
            och integration.
          </note>
          <note type="speaker">
            Anf. 28 ULF NILSSON (fp) replik:
          </note>
          <note>
            Herr talman! Yilmaz Kerimo tar upp ett viktigt ämne. Det är naturligtvis
            ett stort problem att många nyanlända människor som redan befinner
            sig i en utsatt situation finns i områden där det är hög arbetslöshet.
            Jag vill dock påminna om att det var en utveckling som pågick
            under Socialdemokraternas långa regeringsinnehav, och de gjorde
            inte någonting åt det.
          </note>
          <note>
            Samtidigt vill jag påminna om att man inte ska glömma bort att
            de invandrare vi får innebär stora möjligheter när det gäller
            att få hjälp i utvecklingen av vårt samhälle både kulturellt och
            arbetsmarknadsmässigt. Det gäller därför att hitta vägar att komma
            in på arbetsmarknaden.
          </note>
          <note>
            Nu har regeringen och integrationsminister Nyamko Sabuni tillsatt
            en utredning om att förstärka de ekonomiska incitamenten, som
            det heter, alltså olika typer av uppmuntrande insatser för att
            nyanlända flyktingar ska söka sig till områden och kommuner där
            det finns arbete. Det är ett första steg i att försöka göra något
            för att förbättra situationen. Jag hoppas att Kerimo stöder det.
          </note>
          <note type="speaker">
            Anf. 29 YILMAZ KERIMO (s) replik:
          </note>
          <note>
            Herr talman! Som sagt, nu har alliansen makten. Då får de också
            se till att de åtgärder som behövs kommer snabbt och måste gälla.
            Utredning, javisst, det är jättebra, men det måste gå fort eftersom
            situationen i vissa kommuner i Stockholms län är ohållbar.
          </note>
          <note>
            Tycker ni, Ulf Nilsson, att det är rimligt att ett tjugotal personer
            med barn bor i en tvåa och sover på madrasser? Vad ska man göra
            åt det? Det kan gå mycket fort att avskaffa eget boende så att
            de måste bo i de kommuner de blir anvisade. Det går jättefort.
            Sedan får utredningen även titta på andra, långtgående åtgärder,
            men nu måste man komma med insatser mycket snabbt. Det går fort
            om man ser över EBO-lagen.
          </note>
          <note type="speaker">
            Anf. 30 ULF NILSSON (fp) replik:
          </note>
          <note>
            Herr talman! Nyanlända flyktingar behöver faktiskt inte bo 20
            stycken på madrasser i en lägenhet eftersom Migrationsverket numera
            inte står för baracker och kaserner utan för lägenheter. Kommunen
            är inte skyldig att betala ett enda öre för boendet för människor
            som väntar på asyl. Där tror jag att Kerimo lite grann blandar
            ihop olika saker.
          </note>
          <note>
            Problemet uppstår när man beviljats asyl och anhöriginvandrare
            kommer hit. Det blir en påfrestning när många bor i kommuner där
            det redan finns arbetslöshet och kommunen ska ordna bostäder.
            Det är det vi genom utredningen ska försöka göra någonting åt.
          </note>
          <note type="speaker">
            Anf. 31 YILMAZ KERIMO (s) replik:
          </note>
          <note>
            Herr talman! Problemet finns redan när de söker asyl. De flyttar
            till kommuner som Botkyrka och Södertälje och bor hos anhöriga,
            ett tjugotal i ett och samma rum. Staten har inte tagit ansvar
            genom att ge dessa kommuner ersättning eller genom att bidra med
            möjligheter till boende. De får endast introduktionsersättningen,
            inget annat. Varje familj som bor hos anhöriga får 500 kronor
            per vuxen, maximalt 1 000 kronor per familj. De får bara husbidrag.
            Jag anser att man måste se över egetboendesystemet.
          </note>
          <note>
            Kommunbesöksförbud
          </note>
          <note type="speaker">
            Anf. 32 ANNELIE ENOCHSON (kd):
          </note>
          <note>
            Herr talman! Kvinnors försvarslöshet gentemot mäns våld är en
            begränsning av de mänskliga rättigheterna. Regeringen skriver
            i budgeten för 2008 att man avser att vidta åtgärder för att göra
            rättsväsendet kraftfullt och tydligt mot mäns våld mot kvinnor.
            Man vill också arbeta för skydd för kvinnor i våldsutsatta situationer
            oberoende av var i landet de bor, och det är bra, mycket bra.
            Jag vill dock nämna ett förslag till lagändring som jag tror skulle
            innebära en stor förändring för många kvinnor som lever i ständig
            rädsla för män som har besöksförbud men som ändå fortsätter att
            trakassera dem utanför hemmet.
          </note>
          <note>
            Situationen i dag är att många kvinnor lever i en ofrivillig
            husarrest som följd av förföljelse och fysiskt våld från män som
            de levt i en nära relation med. Den ofrivilliga husarresten kommer
            av lagen om besöksförbud och innebär att den som tilldömts förbudet
            inte får ta kontakt med eller göra besök hos den som skyddas av
            domen.
          </note>
          <note>
            Problemet blir då att den som skyddas av besöksförbudet, oftast
            en kvinna och hennes barn, kan löpa stor risk att behöva möta
            sin våldsamme man när man lämnar sitt hem. Några större geografiska
            områden kan inte enligt lagen omfattas av besöksförbudet. För
            att känna sig trygg väljer den utsatta kvinnan att begränsa sin
            rörlighet till den plats som förbudet omfattar, något som i praktiken
            blir en ofrivillig husarrest.
          </note>
          <note>
            En utsatt kvinna utryckte denna oro så här till mig: Detta knäcker
            oss. Att ständigt ha en oroskänsla, att aldrig veta, att alltid
            känna sig otrygg. Det måste väl ändå vara så att vi tänker mer
            på barnen än på en vuxen man som har begått allvarliga brott mot
            dem? Mina barn har rätt till ett liv, ett liv med kvalitet. De
            ska inte behöva gå omkring och vara livrädda för vad som kan hända
            så fort de lämnar vårt hem.
          </note>
          <note>
            Att kvinnor med sina barn blir fångar i det egna hemmet för att
            de är rädda att möta sin förövare är inte människovärdigt. Förövaren
            kan visserligen ha besöksförbud för hemmet, och kanske även för
            skolan, men för övrigt kan förövaren röra sig helt fritt medan
            den våldsutsatta är hämmad i sitt rörelsemönster. Detta måste
            ändras på!
          </note>
          <note>
            Mitt förslag, som jag även motionerat om i riksdagen, är att
            man bör ändra i lagen om besöksförbud så att besöksförbudet kan
            utvidgas till att omfatta en större geografisk yta såsom en hel
            kommun. Jag tror att många oroliga och rädda kvinnor och deras
            barn med denna lagändring skulle få ett liv med större livskvalitet
            och trygghet.
          </note>
          <note type="speaker">
            Anf. 33 CARINA HÄGG (s) replik:
          </note>
          <note>
            Herr talman! Det är väldigt intressant att ta del av olika förslag
            som kan hjälpa till att öka tryggheten för kvinnor. Vi vet att
            många kvinnor lever i verklig rädsla.
          </note>
          <note>
            Vi behöver använda både modern teknik och lagstiftning för att
            begränsa mäns rörelsefrihet och öka kvinnors. Att utvidga besöksförbudets
            geografiska räckvidd kan vara ett sätt, och jag tycker det är
            väl värt att pröva. Vi kanske också måste fundera på, när det
            gäller de yttersta fallen och vi uttömt de möjligheter som i dag
            finns till buds för att skydda kvinnor, att samarbeta över riksgränserna
            för att säkra kvinnors och deras barns tillvaro genom att hjälpa
            dem till en omstart någon annanstans.
          </note>
          <note>
            Det finns mycket vi behöver göra. Inte minst behöver vi jobba
            förebyggande med mäns attityder och maskulinitet. Och hur kan
            vi till exempel säkra att funktionshindrade kvinnor kan ta del
            av sekretesskyddet? I dag säger en del kvinnor att det inte är
            möjligt för dem, att det på grund av deras handikapp krävs så
            många åtgärder.
          </note>
          <note>
            Jag vill fråga Annelie Enochson: Kommer det konkreta förslaget,
            som ett av många som jag tror måste komma, med i den handlingsplan
            som vi väntar på och som inom kort ska komma från regeringen?
          </note>
          <note type="speaker">
            Anf. 34 ANNELIE ENOCHSON (kd) replik:
          </note>
          <note>
            Herr talman! Jag uppfattade frågan så att det gällde förslaget
            om att kunna hjälpa dem som reser över gränser. Var det så Carina
            Hägg menade? Ja. Jag vet inte riktigt vad som kommer med i förslaget.
            Jag sitter inte i det utskottet så jag vet inte det, tyvärr.
          </note>
          <note>
            Däremot vet jag att det vi har i dag fungerar dåligt. Jag känner
            ett antal kvinnor som har stora problem med just besöksförbudet.
            Det verkar ungefär som att bara mannen får ett besöksförbud så
            har kvinnan fått hjälp. Vi som sysslar med dessa frågor och känner
            ett antal kvinnor som har våldsbenägna män vet att det inte hjälper.
            Kvinnorna blir mycket begränsade i sitt rörelsemönster.
          </note>
          <note>
            Genom att ändra i lagen och även införa ett geografiskt besöksförbud,
            till exempel en hel kommun, skulle dessa kvinnor och barn kunna
            känna sig betydligt tryggare. Det tror jag är en väg man kunde
            gå.
          </note>
          <note type="speaker">
            Anf. 35 CARINA HÄGG (s) replik:
          </note>
          <note>
            Herr talman! Jag sade i mitt förra inlägg att jag tycker att
            Annelie Enochsons förslag är intressant och väl värt att pröva.
            Men jag vill sätta in det i ett sammanhang. Det finns så väldigt
            mycket annat som vi också måste göra, annars kan vi skapa en falsk
            trygghet för de kvinnor som söker något som kan ge dem och deras,
            ofta många, barn hjälp och stöd.
          </note>
          <note>
            Vi väntar den nationella handlingsplanen inom kort. Den skulle
            ha kommit i oktober. Jag är beredd på och ser gärna att det skjuts
            fram någon månad om vi får en bra plan. Det är ändå det vi ska
            leva med i längden.
          </note>
          <note>
            Min fråga till Annelie Enochson är: Kommer Kristdemokraternas
            konkreta förslag med i den nationella handlingsplanen, eller är
            den här debatten ett sätt att markera att man har en särskiljande
            uppfattning?
          </note>
          <note type="speaker">
            Anf. 36 ANNELIE ENOCHSON (kd) replik:
          </note>
          <note>
            Herr talman! När den nationella planen kommer från alliansen
            kommer den att bli mycket bra. Det tror jag. Om det här förslaget
            kommer att vara med eller inte vet jag inte. Det är därför jag
            lyfter det i dag i kammaren. Det är väl värt att pröva det.
          </note>
          <note type="speaker">
            Anf. 37 INGE GARSTEDT (m) replik:
          </note>
          <note>
            Herr talman! Det förslag om Annelie Enochson tar upp är oerhört
            intressant. Jag tror precis som Annelie och föregående talare
            att det är viktigt att man prövar många nya metoder. Det är inte
            rimligt att det i sådana här fall är kvinnan som har hemarrest
            tillsammans med barnen.
          </note>
          <note type="speaker">
            Anf. 38 ANNELIE ENOCHSON (kd) replik:
          </note>
          <note>
            Herr talman! Jag är glad för det stödet, och jag är också glad
            för det stöd som Carina Hägg gav mig. Kan vi bli många här i kammaren
            kan den här motionen när den kommer upp till debatt kanske gå
            igenom. Det är min önskan med detta inlägg.
          </note>
          <note>
            EU-konstitutionen
          </note>
          <note type="speaker">
            Anf. 39 ULF HOLM (mp):
          </note>
          <note>
            Herr talman! Vi skiftar snabbt ämne. Det finns också någonting
            annat som många oroar sig över. Det är det bristande intresset
            för EU-frågorna och den i dag näst intill obefintliga debatten
            om Sveriges EU-politik och EU:s framtid. Även jag oroas av detta.
          </note>
          <note>
            Ett sätt att öka intresset och debatten är givetvis att arrangera
            en folkomröstning om det senaste förslaget till EU-konstitution,
            eller det reformfördrag, som nu har slutits. Väldigt många borde
            kunna instämma i det i stället för att förvånas och uttrycka avsky
            för kravet på en folkomröstning.
          </note>
          <note>
            Det gäller framför allt eftersom syftet med EU-konstitutionen
            efter EU-toppmötet i Laeken år 2001 var att EU skulle komma närmare
            folket. Är det då så konstigt att fråga folket om det man har
            kommit överens om är rätt väg för EU att gå? Jag tycker inte det.
            Men många tycks inte dela min åsikt.
          </note>
          <note>
            Ett av de förslag som finns i det nya EU-förslaget är att vi
            ska ha en president och en utrikesminister för EU-frågor. Det
            kan man tycka är bra. Jag kan tycka att det är mindre bra. Men
            är det så farligt att fråga folket vad det tycker är bra?
          </note>
          <note>
            Det innebär fler majoritetsbeslut i EU när det gäller rättsliga
            och inrikes frågor. Idrottspolitik ska bli en EU-fråga, rymdpolitik
            ska ännu mer bli en EU-fråga och så vidare. Det är kanske läge
            att fråga folket: Är detta rätt väg att gå för EU?
          </note>
          <note>
            Har man inget stöd för vart EU ska gå kommer det bli ännu värre
            i framtiden. Då får man ingen acceptans hos medborgarna. Har vi
            inte intresserade medborgare för den politik som drivs här i riksdagen
            kan det sluta mindre bra.
          </note>
          <note>
            Vi har också märkt det just i valet till EU-parlamentet. Där
            kan man diskutera EU:s framtid och vilka frågor som ska debatteras.
            Valdeltagande sjunker för varje val sedan EU-parlamentet startade
            sina val år 1979. Det har blivit allt färre som röstar varje val.
            Det är ingen bra utveckling. Det kan ingen av oss tycka.
          </note>
          <note>
            Jag tycker därför inte att det är konstigt att fråga medborgarna
            vad de tycker om EU:s framtid genom en folkomröstning. Formellt
            innebär EU-konstitutionen att makt flyttas över till EU. Irland
            kommer att ha en folkomröstning just av det skälet. Juristerna
            i Danmark diskuterar frågan, och även i Storbritannien förs diskussioner.
          </note>
          <note>
            Eftersom det är samma EU-konstitution som vi diskuterar borde
            förslaget också innebära att makt flyttas över från Sverige till
            EU på samma sätt som det innebär på Irland. Det är samma EU-konstitution
            vi diskuterar.
          </note>
          <note>
            Det finns flera personer inte bara från oppositionen, Miljöpartiet
            och Vänstern, utan också från alliansens partier som kräver folkomröstning.
            Det är centerpartister och folkpartister som ser värdet i att
            vi diskuterar EU:s framtid.
          </note>
          <note>
            Sedan kan vi ha olika åsikter om vilken väg vi ska ta. Det viktiga
            är att vi diskuterar och att det finns en folklig förankring för
            den politik som drivs på EU-nivå.
          </note>
          <note type="speaker">
            Anf. 40 CARL B HAMILTON (fp) replik:
          </note>
          <note>
            Herr talman! Jag ska ta upp en väldigt fundamental fråga för
            Ulf Holm och Miljöpartiet. Den illustreras av att man i det nya
            fördragsförslaget talar om att klimatet är ett nytt åtagande.
          </note>
          <note>
            Europeiska unionen är den organisation i världen som är starkast
            beträffande klimatfrågan och att bekämpa klimathotet. Det finns
            hundratals rättsakter som är bindande för medlemmarna och 5060
            internationella avtal.
          </note>
          <note>
            Då skulle man kunna tro att miljöpartisterna skulle stödja den
            europeiska unionen och tycka att det var en bra organisation.
            Det är den starkaste organisationen i världen för att bekämpa
            miljöhotet.
          </note>
          <note>
            Man skulle kunna tro att ni skulle tycka att Sverige ska vara
            aktivt och medverka och stanna kvar inom organisationen. Men det
            är tvärtom. Miljöpartiet tycker att vi ska lämna den organisation
            som är starkast i världen på att bekämpa klimathotet. Ni vill
            försvaga den europeiska unionen bland annat genom att gå emot
            fördraget.
          </note>
          <note>
            Herr talman! Min fråga är: Vad är viktigast för Miljöpartiet
            i världen i dag? Är det att bekämpa den europeiska unionen och
            fördraget eller är det att bekämpa klimathotet i världen? Finns
            det ett svar på den frågan?
          </note>
          <note type="speaker">
            Anf. 41 ULF HOLM (mp) replik:
          </note>
          <note>
            Herr talman! Det viktigaste är givetvis inte att bekämpa EU.
            Men om EU fattar beslut som aktivt motverkar aktiv miljöpolitik
            måste Miljöpartiet protestera.
          </note>
          <note>
            I artikel 147 lägger man nu till en bisats om att EU ska kunna
            jobba internationellt med klimatpolitik. Har inte EU kunnat göra
            det tidigare? Hade vi inte ett toppmöte i mars som just var pådrivande
            i klimatfrågorna inför träffen med till exempel USA?
          </note>
          <note>
            Jag kan tycka att EU borde ha gjort mer. EU antog ett mål för
            internationell klimatpolitik. Därmed betyder inte förändringen
            i artikel 147 i EU-konstitutionen någonting i verkligheten. Är
            det enda förslaget för att göra EU till en bättre aktör i klimatfrågorna
            är det inte tillräckligt.
          </note>
          <note>
            Jag måste tillstå att det inte är ointressant att EU faktiskt
            är en viktig aktör när det gäller internationell klimatpolitik.
            Där har Carl B Hamilton rätt.
          </note>
          <note type="speaker">
            Anf. 42 CARL B HAMILTON (fp) replik:
          </note>
          <note>
            Herr talman! Det är inte ointressant att EU är den starkaste
            organisationen i världens klimatpolitik. Finns det ett svar på
            frågan, Ulf Holm? Vad är viktigast för Miljöpartiet att bekämpa
            i dag?
          </note>
          <note>
            Är det att bekämpa fördraget och EU som organisation? Det är
            vad ni gör varje dag och i varje debatt med denna inriktning.
            Eller är det viktigare för Miljöpartiet och Ulf Holm att bekämpa
            klimathotet?
          </note>
          <note>
            Vad är svaret på den frågan, Ulf Holm? Kan vi få ett klart svar
            på den frågan? Finns det ett svar? Kläm i så fall fram det.
          </note>
          <note type="speaker">
            Anf. 43 ULF HOLM (mp) replik:
          </note>
          <note>
            Herr talman! Givetvis finns det ett svar på Carl B Hamiltons
            fråga. Svaret är ja. Klimatfrågorna är viktigast. Det är också
            därför som vi tycker att eftersom vi nu är medlemmar i EU borde
            EU anta en EU-konstitution som är bättre ur klimatsynpunkt, men
            den är dålig.
          </note>
          <note type="speaker">
            Anf. 44 STAFFAN DANIELSSON (c) replik:
          </note>
          <note>
            Herr talman! Det är trist och tråkigt att Ulf Holm och Miljöpartiet
            verkar ha fastnat i EU-byråkratin och EU-fördraget i stället för
            att lyfta sig och se om vi tillsammans kan utveckla Europa. Ni
            vill att Sverige ska gå ur EU och bygga upp något nytt i stället
            för att utnyttja det redskap som finns. Det är 27 länder som är
            med, och 27 köar för att komma med.
          </note>
          <note>
            Vi har jobbat flera år med fördraget. Det är bred enighet från
            alla regeringar, bred enighet inom parlamenten, och bred enighet
            i Sveriges riksdag. Den här frågan lämpar sig inte så bra för
            folkomröstning.
          </note>
          <note>
            Som Carl B Hamilton sade är det gåtfullt hur ett parti som har
            ett starkt miljöintresse och driver på medvetet vill försämra
            Sveriges möjligheter att driva på inom EU och internationellt
            i klimat- och miljöfrågorna.
          </note>
          <note>
            EU breddar nu sin verksamhet från fred och säkerhet, från ekonomiskt
            välstånd och trygghet till miljö-, energi- och klimatfrågorna.
            Då säger Miljöpartiet nej. Det är gåtfullt.
          </note>
          <note type="speaker">
            Anf. 45 ULF HOLM (mp) replik:
          </note>
          <note>
            Herr talman! Staffan Danielsson talar om att fastna i byråkratin.
            Låt mig då påminna honom om att det var Centern som drev på om
            att vi skulle godkänna den långtidsbudget som finns nu där man
            inte gör en enda förändring när det gäller EU:s byråkrati och
            där man inte gör några förändringar när det gäller EU:s jordbrukspolitik.
            Man låter den fortsätta vara nästan halva EU:s budget. Miljöpartiet
            protesterade och sade att vi inte bör ha en jordbrukspolitik på
            EU-nivå utan att vi borde satsa på de nya framtidsfrågorna. Men
            vi fick inte gehör från Staffan Danielssons parti. Jag beklagar
            detta.
          </note>
          <note>
            Det finns enighet i parlamenten. Ja, men det är kanske inte det
            som är det viktigaste för mig. Jag tycker att det är viktigt att
            man har stöd bland befolkningen också när man ska driva en internationell
            politik. Det tror jag är viktigt. Det råder enighet i många parlament,
            men det råder kanske inte enighet bland befolkningen. Det är därför
            det är så bra att ha folkomröstning.
          </note>
          <note>
            Staffan Danielsson säger att detta inte är lämpligt för en folkomröstning.
            Säg det till det irländska folket! Där ska man ha en folkomröstning.
            Andra länder 13 stycken hade en folkomröstning om det förra förslaget.
            Det går alldeles utmärkt. Några länder röstade för, och några
            länder röstade emot.
          </note>
          <note type="speaker">
            Anf. 46 CHRISTINA AXELSSON (s) replik:
          </note>
          <note>
            Herr talman! Tack, Ulf Holm, för att du lyfter fram EU-frågorna
            under debattimmen! Det är lovvärt att man vill öka intresset för
            EU-politiken.
          </note>
          <note>
            Men jag måste fråga Ulf Holm vad det är vi ska folkomrösta om.
            Att Irland gör det är en sak eftersom landet har det i sin konstitution
            och grundlag. Men nu har vi ju förändrat det här till det nya
            förslaget till fördrag som man har fattat beslut om. Det innebär
            inte de stora förändringar som det var tidigare.
          </note>
          <note>
            Därför handlar det mer om att vi ska gå ut och diskutera med
            folket. Jag är den första att beklaga att den borgerliga regeringen
            lade ned EU 2004-kommittén. Men nu är det upp till oss att starta
            debatter och att även använda riksdagen som en språngbräda. Folkomröstning
            tror jag inte löser problemet. Det handlar om mer energi från
            oss politiker i alla frågor, för vi behöver varandra. Jag tror
            att EU kan vara ett sätt att öka detta.
          </note>
          <note type="speaker">
            Anf. 47 ULF HOLM (mp) replik:
          </note>
          <note>
            Herr talman! Givetvis är det jätteviktigt att vi riksdagsledamöter,
            EU-parlamentariker och andra aktivt är ute och diskuterar EU-frågan.
            Men vi måste också kunna erkänna att det kanske inte är alltför
            många som lyssnar på oss och som kommer på möten som har EU som
            rubrik. Jag kan beklaga detta mycket.
          </note>
          <note>
            Jag kan samtidigt konstatera att det har funnits ett stort intresse
            för EU-frågorna när vi har haft folkomröstningar om EMU och om
            vi skulle gå med i EU eller inte. Det fanns ett stort intresse
            för de frågorna. Folk var intresserade av att få veta mer. Jag
            tror att det är jätteviktigt. Därför tror jag också att det är
            viktigt att vi kan ha en folkomröstning. Det innebär ju att vi
            flyttar över makt från det här parlamentet till EU.
          </note>
          <note>
            Man kan inte säga att det fördrag som finns nu är helt annorlunda
            jämfört med det som fanns för två år sedan. Det är i princip samma
            förslag. Man har tagit bort några saker om flagga, hymn och så
            vidare. Men när det gäller de viktiga frågorna är det i stort
            sett exakt samma fördrag.
          </note>
          <note type="speaker">
            Anf. 48 FINN BENGTSSON (m) replik:
          </note>
          <note>
            Herr talman! Ulf Holm räknade i sitt anförande upp inte mindre
            än sex vitt skilda olika frågor som berör den kommande EU-konstitutionen.
            Ulf Holms bärande hypotes är att folket måste ta ställning på
            en och samma gång till alla de mer eller mindre komplexa frågor
            som ska bygga upp en ny, förhoppningsvis kommande, EU-konstitution.
          </note>
          <note>
            Till förmån för Ulf Holms parti och hans egen bedömning riskerar
            vi här att hamna i ett vakuum. Föregående talare ställde den konkreta
            frågan: Vad kommer folk att rösta om? Min konkreta fråga blir
            ännu mer tydlig: Vad är det som Ulf Holm och Miljöpartiet vill
            formulera för svenska folket att ta ställning till när det gäller
            det kommande fördraget? Kan vi få ett besked om det så att vi
            sedan kan diskutera om det är lämpligt att folket tar detta eller
            om det folkvalda parlamentet delvis ska avlasta folket genom att
            ta ställning till var och en av sakfrågorna?
          </note>
          <note type="speaker">
            Anf. 49 ULF HOLM (mp) replik:
          </note>
          <note>
            Herr talman! Vi måste ta ställning till ett paket. Vi kan inte
            lyfta ut separata frågor, där jag i vissa frågor skulle tycka
            att vi skulle rösta för och i andra att folket röstade nej. Det
            är paketet som är det viktiga här.
          </note>
          <note>
            Jag har kanske lite större förhoppningar och mer tro på svenska
            folket än vad Finn Bengtsson har. Jag tror att man kan göra en
            sådan paketlösning. I och för sig kan jag bli lite tveksam, för
            i förra valet riksdagsvalet 2006 lyckades folket kanske inte med
            den paketlösningen eftersom man valde en borgerlig regering. Om
            man hade känt till hela innehållet i paketet kanske man hade gjort
            ett annat val. Jag är som sagt lite tveksam där, men jag tror
            att det är så man måste säga. Vill man ha reformfördraget eller
            inte? Om det blir ett nej innebär det ett uppdrag till regeringen
            att förhandla fram ett bättre förslag. Det tror jag är viktigt.
          </note>
          <note type="speaker">
            Anf. 50 EVA-LENA JANSSON (s) replik:
          </note>
          <note>
            Herr talman! Jag är en av de socialdemokrater som var oerhört
            kritisk mot EU-frågan. Jag har röstat nej i två folkomröstningar.
          </note>
          <note>
            Anledningarna till att jag nu har tagit ställning för att inte
            ha folkomröstning om konstitutionen är två.
          </note>
          <note>
            Den första frågan är att vi fattar beslut här i riksdagen inte
            en gång i veckan men ganska ofta där vi för över makt härifrån
            till EU. Och vi gör det ofta enhälligt; det är sällan Vänsterpartiet
            och Miljöpartiet är emot, och det är också sällan Socialdemokraterna
            är emot att flytta makten.
          </note>
          <note>
            Den andra frågan är den som har fått mig att ändra uppfattning,
            för jag var faktiskt för en folkomröstning från början. Det handlar
            om resultatet i flera länder där det visade sig att man egentligen
            inte hade sagt nej till EU-fördraget. Det man hade sagt nej till
            var medlemskap för Turkiet i EU. Om man hamnar i en sådan situation
            blir min fråga till Ulf Holm: Tycker du att det är lämpligt att
            man i en folkomröstning får debatten om huruvida Turkiet ska få
            bli medlem eller inte och att det blir det som fäller avgörandet
            i folkomröstningen?
          </note>
          <note type="speaker">
            Anf. 51 ULF HOLM (mp) replik:
          </note>
          <note>
            Herr talman! Nej, det tycker jag givetvis inte. Det är fortfarande
            omdiskuterat hur fransmännen, holländarna och även spanjorerna
            och andra folk egentligen röstade. Vad röstade man ja till, och
            vad röstade man nej till? Det kan diskuteras i all oändlighet,
            precis som vi gör med riksdagsvalet 2006. Röstade man för eller
            emot Miljöpartiet eller borgerligheten eller var det Göran Persson
            som person? Det kan man diskutera i all oändlighet.
          </note>
          <note>
            Jag tror att det viktiga är att vi diskuterar EU-frågan, och
            jag tror som sagt att man kan rösta om en paketlösning. Tycker
            man att detta är rätt inriktning för EU eller tycker man inte
            att det är rätt?
          </note>
          <note>
            Miljöpartiet tycker givetvis att om Turkiet vill bli medlem i
            EU, för en debatt i Turkiet och bestämmer sig för detta så är
            de välkomna. Vi ska inte bestämma hur andra länder resonerar om
            huruvida de vill vara med i EU eller inte.
          </note>
          <note type="speaker">
            Anf. 52 KATARINA BRÄNNSTRÖM (m) replik:
          </note>
          <note>
            Herr talman! Ulf Holm säger att han vill använda folkomröstning
            för att höja intresset för EU. Jag tycker snarast att det låter
            som om det vore precis tvärtom att minska intresset för EU.
          </note>
          <note>
            Det är oerhört svårt att sätta sig in i den nya konstitutionen.
            Det kan den vara även för oss förtroendevalda, men inte minst
            för enskilda människor. Det blir oftast ett ja eller nej till
            EU som man tror att man tar ställning till.
          </note>
          <note>
            Jag tycker också att man misstror både de förtroendevaldas ansvar
            och deras möjlighet att föra ut de olika frågorna på ett sätt
            som gör att människor kan sätta sig in i dem. Det är bara enstaka
            länder som har bestämt att de ska ha folkomröstning; det är ingen
            majoritet i EU.
          </note>
          <note>
            Jag tror att det handlar om att utveckla EU och inte motverka
            det. Jag tror också att vi alla kan ha synpunkter på olika frågor
            inom konstitutionen liksom vi har på olika frågor här i riksdagen.
            Vi har ju inte folkomröstningar för det.
          </note>
          <note>
            Jag skulle vilja ställa en fråga. Det vilar ett stort ansvar
            på oss riksdagsledamöter och förtroendevalda. Är inte Miljöpartiet
            och Ulf Holm beredda att ta det ansvaret och själva driva frågan
            och inte lämpa över den på svenska folket?
          </note>
          <note type="speaker">
            Anf. 53 ULF HOLM (mp) replik:
          </note>
          <note>
            Herr talman! Katarina Brännström talar om att lämpa över frågan.
            Det är faktiskt inte så många folkomröstningar vi har haft i Sverige
            hittills. De två senaste har handlat just om EU-medlemskap.
          </note>
          <note>
            Den stora, viktiga frågan är: Ska man lämna över makt eller inte?
            Det är inte den vanligaste fråga som vi avgör i riksdagen. Om
            man lämnar över makt från de folkvalda till en annan organisation,
            eller till EU i det här fallet, tror jag att det är viktigt och
            bra att fråga svenska folket om de är beredda att göra det.
          </note>
          <note>
            Vi kan dra olika slutsatser, men jag tror att det är viktigt
            att vi diskuterar frågan mer än vad vi gör i dag. Jag kan också
            beklaga att vi är ute för lite och diskuterar EU-frågan. Jag tror
            inte att det räcker med att EU-minister Cecilia Malmström åker
            ut och besöker tio kommuner under ett år. Vi måste ha mer diskussion
            om EU, för det påverkar oss så mycket.
          </note>
          <note>
            En bok för alla
          </note>
          <note>
            Anf. 54 GUNILLA CARLSSON i Hisings Backa (s):
          </note>
          <note>
            Herr talman! Läsandet och litteraturen är ett ämne som allt oftare
            diskuteras. Jag tycker att det är bra att vi diskuterar boken
            och läsandet. Läsandet är en förutsättning i varje människas bildningsprocess.
            Därför är det viktigt att stimulera till läsning, gärna i så tidig
            ålder som möjligt.
          </note>
          <note>
            Vi vet att det är stora skillnader mellan hur mycket man läser.
            En del läser inte alls. Den största gruppen som aldrig läser är
            yngre män. Men vi kan också se undersökningar som visar att läsandet
            minskar i alla åldrar.
          </note>
          <note>
            När vi nu ser detta blir jag som socialdemokrat väldigt oroad
            när man i det budgetförslag som regeringen har lagt fram för riksdagen
            tar bort det statliga stödet till bokförlaget En bok för alla.
          </note>
          <note>
            Ett uppdrag som de har haft sedan 1976 är att erbjuda kvalitetslitteratur
            till låga priser till vuxna och barn. Men de har också ett viktigt
            uppdrag att jobba med läsfrämjande insatser. Från och med årsskiftet
            blir de alltså av med sina 10 miljoner kronor som de har haft
            för denna verksamhet. Detta slår undan benen på den verksamheten.
            Och alla de värdefulla läsfrämjande insatser som de har jobbat
            med kommer i och med det också att försvinna.
          </note>
          <note>
            De har jobbat mycket med projekt gentemot de grupper som kanske
            läser minst. Vi talar ofta om att det är viktigt att vi får barn
            att läsa, men om vi som vuxna inte läser, som ändå är förebilder
            för våra barn, finns det en stor risk att de inte tar till sig
            det skrivna ordet.
          </note>
          <note>
            Ett väldigt lyckat projekt som man har jobbat med är En bok för
            alla. Man har just vänt sig till i första hand LO-kollektivets
            medlemmar och män. Genom att männen har fått stimulans till att
            läsa och genom att de har blivit nyfika på boken har effekten
            blivit att de också har gått hem och läst för sina barn. Det är
            precis som projektets rubrik Läs för mig, pappa! detta för att
            man ska få fler barn att läsa.
          </note>
          <note>
            Om de här värdefulla läsfrämjande insatserna försvinner tror
            jag att den moderatledda regeringen driver en politik som i stället
            för att få fler att läsa gör att allt färre tar del av det skrivna
            ordet.
          </note>
          <note type="speaker">
            Anf. 55 FÖRSTE VICE TALMANNEN:
          </note>
          <note>
            Det fick bli det sista inlägget i den allmänna debattimmen i
            dag, som härmed är avslutad.
          </note>
          <note>
            9 § Svenskt deltagande i Förenta nationernas och Afrikanska unionens
            gemensamma fredsfrämjande insats i Darfur
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 56 URBAN AHLIN (s):
          </note>
          <note>
            Herr talman! Det är med stor tillfredsställelse som vi i dag
            har att behandla betänkandet om att sända svenska militärer i
            en gemensam insats, tillsammans med Norge, till Darfur.
          </note>
          <note>
            Den socialdemokratiska regeringen inledde tidigt ett samarbete
            med den norska regeringen om att förebereda sig och träna ingenjörstrupper
            för att kunna göra en viktig insats i Darfur. Det är en region
            som har varit svårt präglad av stammotsättningar, janjawidmilisens
            attacker på civilbefolkningen och någonting som vi i den socialdemokratiska
            regeringen betecknade som ett folkmord.
          </note>
          <note>
            Det är oerhört glädjande att FN:s säkerhetsråd i diskussioner
            och dialog med den sudanesiska regeringen har kommit så långt
            att man kan säga att vi nu ska skicka en stor insats till Darfur.
            Afrikanska unionen har varit där tidigare men med alltför få soldater
            för att kunna göra någon nytta. Det är glädjande att FN:s säkerhetsråd
            har kommit så långt att vi nu ska sända en trupp om 19 555 soldater
            till regionen.
          </note>
          <note>
            Sverige och Norge är där beredda att bistå med en ingenjörsbataljon
            om sammanlagt ungefär 400 man. Sverige kommer att bidra med den
            mindre delen. Norge är så kallad lead nation . Det svenska bidraget
            uppgår till 160 personer. Det är glädjande, men jag vill direkt
            säga att det finns några problem och komplikationer med denna
            insats.
          </note>
          <note>
            I denna stund är det fortfarande inte klart att den sudanesiska
            regeringen är beredd att acceptera svenska och norska insatser
            i detta förband. Den afrikanska unionen har uttryckt det på det
            sättet att man vill ha en afrikansk militär insats. Sudanesiska
            regeringen har sagt via pressmeddelanden och uttalanden, faktiskt
            i Kina, att det är okej att Kina och Thailand är med. Men man
            har inte nämnt Sverige och Norge.
          </note>
          <note>
            Jag vill ändå göra kammaren uppmärksam på detta och få det fört
            till protokollet, så att det ska vara fullständigt klart för alla
            och envar att det i och med att vi tar det här beslutet fortfarande
            inte är klarlagt om vi över huvud taget får åka.
          </note>
          <note>
            Och jag vill från Socialdemokraternas sida göra det fullständigt
            klart att vi, om den sudanesiska regeringen inte accepterar att
            Sverige och Norge ingår i denna insats, inte heller ska försöka
            att ingå i den. Man kan, om man vill dra det långt, ändå tolka
            det på det sättet att FN:s säkerhetsråd har rätt att deployera
            trupper även om den sudanesiska regeringen inte skulle samtycka
            till det. Men vi socialdemokrater vill klart och tydligt markera
            att om den sudanesiska regeringen inte tycker att det är okej
            att den svensk-norska bataljonen ingår ska vi inte heller åka.
            Då blir risken alldeles för stor för våra soldater.
          </note>
          <note>
            Vi i riksdagen tar beslutet när vi sänder väpnad trupp utomlands.
            Det här är ett artikel 7-uppdrag, det vill säga det är det starkaste
            mandatet som FN:s säkerhetsråd kan ge till en internationell insats.
          </note>
          <note>
            Vi är, som sagt, glada över den. Den behövs på marken för att
            kunna säkra en situation i Darfur. Vi hoppas att Salim Salim och
            Jan Eliasson lyckas i sina ansträngningar för att få ett fredsavtal
            så att konflikten också löses på långsiktig väg.
          </note>
          <note>
            Det är också glädjande att detta är en insats som genomförs av
            den afrikanska unionen på uppdrag av FN. Det är positivt om Afrikanska
            unionen får starkare resurser och kan göra ett bättre arbete på
            den afrikanska kontinenten, och det är oerhört glädjande att Sverige
            och Norge kan bidra till att stärka den afrikanska unionens möjligheter
            att göra ett oerhört viktigt arbete.
          </note>
          <note>
            Flera hundratusen människor har dött i konflikterna. Flera miljoner
            människor är på flykt. Det råder ingen som helst tvekan om att
            insatsen är oerhört nödvändig, och det är glädjande att vi har
            kommit dit i dag.
          </note>
          <note>
            Men som alltid när vi tar de här besluten i Sveriges riksdag
            vill jag poängtera att vi måste skänka en tacksamhetens och stolthetens
            tanke till alla de kvinnor och män som är beredda att delta i
            internationella operationer för Sveriges räkning och på det sättet
            bidra till säkerhet och fred i vår värld. Vi vet av erfarenhet
            att det kan leda till förluster av människoliv och skador. Vi
            i Sveriges riksdag hoppas naturligtvis att det inte ska ske i
            denna insats. Men, än en gång, vi är oerhört tacksamma och stolta
            över de kvinnor och män som genom sina insatser är beredda att
            bidra till en fredligare och säkrare värld.
          </note>
          <note>
            Vi socialdemokrater har i en motion påtalat att vi tycker att
            regeringen tar ut svängarna lite väl kraftigt när det gäller den
            så kallade marginalen. Som jag sade tidigare är det 160 soldater
            som vi sänder iväg. Men regeringen begär ett bemyndigande om 450
            soldater. Om det skulle bli en situation i Darfur där vi måste
            undsätta våra soldater menar regeringen att man behöver ha 290
            extra att skicka dit.
          </note>
          <note>
            Vi förstår mycket väl att det måste gå snabbt och att det måste
            finnas en marginal. Men vi tycker att det är lite otillfredsställande
            att denna marginal ökar under årens lopp, då vi behandlar dessa
            ärenden. Vi avser att återkomma i den frågan så småningom.
          </note>
          <note>
            Jag vill också säga något för riksdagens protokoll, så att alla
            och envar är medvetna om att vi riksdagsledamöter vet om begränsningarna
            i denna insats. Jag sade tidigare att det är 19 555 soldater som
            den sudanesiska regeringen har godkänt att FN deployerar. Om det
            då finns 19 555 soldater i Sudan och våra trupper behöver undsättas
            betyder det att vi hamnar i en väldigt svår situation när det
            är den sudanesiska regeringen som ska acceptera att man går över
            denna numerära maximala nivå. Vi vill för protokollet ändå understryka
            att det är väsentligt att Försvarsmakten och den svenska regeringen
            är medvetna om denna problematik i denna insats och att man hela
            tiden agerar och förbereder sig för att skapa det utrymme som
            behövs om våra svenska soldater behöver undsättas.
          </note>
          <note>
            Slutligen vill jag dock säga att vi socialdemokrater stöder denna
            proposition fullt ut. Det är ett viktigt uppdrag, och vi är stolta
            och tacksamma över de kvinnor och män som är beredda att bidra
            i internationella insatser.
          </note>
          <note type="speaker">
            Anf. 57 KARIN ENSTRÖM (m):
          </note>
          <note>
            Herr talman! Antalet väpnade konflikter i Afrika minskar faktiskt,
            och fler människor än någonsin i Afrika kan nu rösta i flerpartival.
            Många länder har imponerande tillväxt. Det finns faktiskt många
            glädjeämnen och positiva trender, men Sudan är ett exempel på
            de svåra problem som fortfarande finns. Sudan och Darfurregionen
            är ett öppet sår för Afrika och hela världen. Det är en av de
            allvarligaste och svåraste kriser som det internationella samfundet
            har att hantera.
          </note>
          <note>
            Själva konflikten i Darfurregionen i västra Sudan har orsakat
            en omfattande humanitär katastrof. De människor som bor där lever
            under ett ständigt hot mot sitt liv och sin säkerhet. Fyra miljoner
            människor, minst, har allvarligt påverkats av den här konflikten.
            Man tror att det är över två och en halv miljon människor som
            har drivits på flykt från sina hem. Minst 200 000 människor har
            dödats sedan konflikten började 2003. Det systematiska våldet
            har också innefattat grava och omfattande kränkningar av mänskliga
            rättigheter, krigsförbrytelser och brott mot mänskligheten.
          </note>
          <note>
            De humanitära insatserna har varit omfattande i den här regionen,
            men de har haft väldigt svårt att verka på grund av den mycket
            svåra säkerhetssituationen. Det har helt enkelt i många områden
            varit alldeles för farligt att försöka verka med humanitär hjälp
            och bistånd.
          </note>
          <note>
            Afrikanska unionen inrättade 2004 efter ett bemyndigande från
            FN:s säkerhetsråd en fredsfrämjande insats i Darfur som heter
            Amis, African Union Mission in Sudan. Man har arbetat sedan dess
            med att försöka hitta en lösning. Säkerhetsrådet beslutade i augusti
            2006 att man skulle utvidga den befintliga FN-insats som fanns
            i södra Sudan som heter Unmis. Den skulle även omfatta Darfurregionen.
          </note>
          <note>
            Därefter har FN, Afrikanska unionen och Sudans regering förhandlat
            och försökt att komma fram till en gemensam lösning. Det man nu
            har enats om är att FN tillsammans med Afrikanska unionen ska
            bilda en gemensam styrka. Det är den som kallas för Unamid. Det
            är i den styrkan som den svenska insatsen föreslås ingå.
          </note>
          <note>
            Huvudsyftet med den gemensamma insatsen är enligt resolution
            1769 från i år att understödja genomförandet av fredsavtalet i
            Darfur som är från maj 2006 och utfallet av de fortsatta fredsförhandlingarna
            och därmed bidra till att återskapa internationell fred och säkerhet
            i området. För att kunna genomföra uppgifterna i enlighet med
            resolutionen ska Unamid, som den här missionen heter, rymma både
            civila och militära delar. Som vi hörde från Urban Ahlin ska den
            militära delen uppgå till högst 19 555 personer. Det är också
            den militära delen som kommer att utgöra huvuddelen av Unamid.
            Det är i den styrkan det norsk-svenska förbandet, som sagt, föreslås
            ingå.
          </note>
          <note>
            Det här har planerats, som vi vet, sedan länge. Det är en reducerad
            ingenjörsbataljon om ca 400 personer. Tanken med den här bataljonen
            är att man ska kunna lösa generella uppgifter för ingenjörsförband,
            men tyngdpunkten är att bygga grupperingsplatser och förbättra
            vägar i området. Det är väldigt svårframkomligt. Infrastrukturen
            är om inte obefintlig så väldigt dålig. En förutsättning för att
            både den humanitära hjälpen och andra förband ska kunna komma
            fram i området är att man faktiskt kan ta sig fram, inte bara
            flyga. Sammantaget beräknas den svenska delen uppgå till 160 personer.
          </note>
          <note>
            Utskottet föreslår att vi ska medge det regeringen föreslår,
            nämligen en väpnad styrka bestående av högst 450 personer. Socialdemokraterna
            har haft funderingar kring hur man ska beräkna den här marginalen.
            Alliansen delar regeringens uppfattning att det under försämrade
            säkerhetsförhållanden är viktigt att man har möjlighet att förstärka
            den militära insatsen och att eventuellt kunna evakuera. Då är
            frågan hur man gör det metodmässigt på bästa sätt, så att vi så
            snabbt som möjligt utan fördröjning ska kunna göra den här insatsen.
            Man kan diskutera exakt hur det ska gå till, hur ramarna ska se
            ut.
          </note>
          <note>
            Vår förhoppning är naturligtvis att de här insatserna nu kommer
            till stånd för att förbättra situationen för människorna i Darfur.
            Våldet och kränkningarna måste upphöra, och biståndsinsatserna
            måste kunna få nå fram och nå ut till befolkningen. Vi avsätter
            265 miljoner kronor i bistånd till Sudan. För att de här miljonerna
            ska komma människorna i Darfur till del måste vi ha en viss säkerhet
            uppnådd i området.
          </note>
          <note>
            Majoriteten anser också att det är bra att den här insatsen vilar
            på ett robust mandat, det vill säga i enlighet med kapitel 7 i
            FN-stadgan. Det här mandatet är en förutsättning för att insatsen
            ska kunna lyckas med den svåra och farliga uppgiften att bringa
            ökad säkerhet och fred till regionen.
          </note>
          <note>
            Jag vill instämma i respekten för och uttrycka min tacksamhet
            till de svenskar som är beredda att åka på den här missionen.
            Det är farligt. Det innebär stora uppoffringar. Det kan till och
            med innebära den värsta uppoffringen av allt, att man förlorar
            livet.
          </note>
          <note>
            Men vi gör det här för att kunna bidra till en bättre säkerhet
            och fred i området. Förhoppningen är att begränsningen på 19 555
            inte ska betyda att vi inte skulle kunna förstärka eller evakuera
            de soldater som vi har på plats. Det är jag övertygad om att vi
            kommer att kunna lösa.
          </note>
          <note>
            Herr talman! Jag vill avslutningsvis yrka bifall till förslaget
            i betänkandet.
          </note>
          <note type="speaker">
            Anf. 58 URBAN AHLIN (s) replik:
          </note>
          <note>
            Herr talman! Min replik riktar sig inte så mycket till Karin
            Enström i den politiska delen, men jag noterade vid flera tillfällen
            att Karin Enström sade att majoriteten i utskottet tycker att.
            Jag vill bara för ordningens skull markera att det är ett fullständigt
            enigt utskott som står bakom detta betänkande. Jag tycker att
            det finns en poäng med att betona att det är ett enigt utskott
            som tar de här besluten när vi skickar svenska kvinnor och män
            ut i farliga operationer.
          </note>
          <note type="speaker">
            Anf. 59 KARIN ENSTRÖM (m) replik:
          </note>
          <note>
            Herr talman! Det var inte min mening att peka ut. Vi har haft
            diskussioner och olika syn på hur man kan gå vidare, hur man kan
            resonera kring det här. Men vi har inga reservationer. Det är
            ett enigt utskott. Det är jag mycket tacksam för.
          </note>
          <note type="speaker">
            Anf. 60 STAFFAN DANIELSSON (c):
          </note>
          <note>
            Herr talman! I Darfurregionen i Sudan bor det ca 7 miljoner människor
            på en yta stor som Sverige. I Darfur bor det grovt förenklat nomader
            i norr som är araber och bönder i söder som är svarta afrikaner.
            Darfur var ett sultanat på 1300-talet, och hela områdets befolkning
            bekänner sig till islam i dag.
          </note>
          <note>
            De svarta afrikanerna i Darfur har under århundradenas lopp i
            hög grad varit utsatta för slavhandel. Skräck, sorg och lidande
            har funnits med i Darfurregionen sedan mycket länge.
          </note>
          <note>
            Den fruktansvärda konflikten sedan 2003 går i huvudsak mellan
            den styrande regeringen i Sudan med stöd av den fruktade arabiskdominerade
            janjawidmilisen och rebellgrupper från de bofasta jordbrukande
            afrikanerna. Fruktansvärda övergrepp har begåtts och begås. Flera
            hundratusen människor har dödats, och flera miljoner har drivits
            på flykt.
          </note>
          <note>
            Människorna på flykt bor ofta i stora flyktingläger. Även utanför
            dessa finns terrorn kvar i form av våldtäkter som janjawidmilisen
            utsätter kvinnor i byar eller flyktingläger för när de tvingas
            gå ut för att samla ved. I intervjuer framkommer ofta att orsaken
            till att man skickar ut kvinnorna i stället för männen för att
            samla in ved är att männen riskerar att bli dödade.
          </note>
          <note>
            Darfur har betydande oljetillgångar, och länder från Kina till
            Ryssland har olika intressen i landet och i Sudan. Befolkningen
            i området har ökat samtidigt som klimatförändringarna kan ligga
            bakom de ökande torråren med hungerkatastrofer.
          </note>
          <note>
            Detta är alltså bakgrunden en smältdegel av människor utsatta
            för svåra konflikter och enorma lidanden som vi inte kan förstå
            eller inse vidden av. Den allmänna laglösheten och brottsligheten
            breder också ut sig i inbördeskrigets spår.
          </note>
          <note>
            Fredsförhandlingar pågår i komplicerade turer och med många inblandade.
            I dessa dagar träffas man som bekant under bland annat Jan Eliassons
            medling. FN beslutade i juli att inrätta en för FN och Afrikanska
            unionen gemensam fredsbefrämjande insats i Darfur. Huvuddelen
            av de nära 20 000 soldaterna kommer från Afrikanska unionens länder,
            och 3 000 är redan på plats. Norge och Sverige ska nu tillsammans
            sända en ingenjörsbataljon på ca 400 soldater varav ca 160 svenska.
            Uppgiften är främst att iordningsställa camps för huvudstyrkorna
            samt att förbättra vägframkomligheten i området.
          </note>
          <note>
            Vi från Centerpartiet anser det mycket glädjande att Sverige
            ställer upp med trupp i ett förvisso farligt men, mot den här
            bakgrunden, mycket angeläget fredsbefrämjande uppdrag.
          </note>
          <note>
            Jag vill också understryka den stora betydelsen av den stora
            enigheten i riksdagen bakom regeringens förslag till truppinsats.
          </note>
          <note>
            Urban Ahlin deklarerade att om inte Sudan accepterar ett svenskt
            deltagande ska vi inte sända någon trupp. Det är en naturlig utgångspunkt.
            En fråga kunde vara: Gäller detta oavsett situationens utveckling
            i Darfur och oavsett vilka beslut som FN fattar? Ska andra länder
            delta om situationen förvärras? Jag är dock givetvis i dagsläget
            med på Urban Ahlins utgångspunkt.
          </note>
          <note>
            Det mandat vi ger regeringen är att skicka ut 160 soldater under
            högst 18 månader med en ökning upp till maximalt 450 soldater
            om en nödsituation som kräver evakuering skulle inträffa. Skulle
            säkerheten för våra soldater hotas får naturligtvis inte en seg
            svensk beslutsprocess hindra nödvändiga hjälpinsatser.
          </note>
          <note>
            Miljöpartiet står bakom utskottets betänkande. Det är mycket
            bra, men de slår som jag ser det i ett särskilt yttrande in några
            öppna dörrar. Fredsframtvingande insatser ska så snart som möjligt
            övergå i fredsbevarande, anför man. Vem tycker inte det? Vi är
            fullständigt överens om detta. Sverige bidrar redan med stora
            humanitära biståndsinsatser, i år på 265 miljoner. Detta ska fortsätta.
            Uppmaningen från Miljöpartiet att våra soldater ska agera med
            stor varsamhet så att konflikten inte sprider sig till resten
            av regionen känns opåkallad. Jag är helt trygg i att det är just
            så svenska soldater i vanlig ordning kommer att agera. Det är
            vi fullständigt överens om.
          </note>
          <note>
            Dock är vi överens i yttrandet. Jag yrkar bifall till utskottets
            enhälliga förslag om att Sverige ska delta i FN:s och Afrikanska
            unionens gemensamma fredsbefrämjande insats i Darfur i Sudan.
          </note>
          <note type="speaker">
            Anf. 61 URBAN AHLIN (s) replik:
          </note>
          <note>
            Herr talman! Jag fick en fråga av Staffan Danielsson som gällde
            mitt uttalande om att jag inte tycker att Sverige ska skicka trupper
            om det visar sig att sudanesiska regeringen inte välkomnar Sverige
            och Norge i denna insats. Det grundar sig naturligtvis på det
            enkla faktum att det i den säkerhetsrådsresolution som i dag föreligger
            står att den här numerären har kommit fram genom konsultationer
            med den sudanesiska regeringen. I en snäv tolkning från en borgerlig
            regering skulle man kanske kunna driva linjen att vi ska åka dit
            oavsett vad som händer. Jag menar att om situationen skulle förvärras
            krävs ett nytt mandat från säkerhetsrådet för att vi skulle åka
            ändå.
          </note>
          <note>
            Med det säkerhetsrådsmandat som ligger till grund för denna proposition
            vill jag klart och tydligt markera att om den sudanesiska regeringen
            säger att norska och svenska trupper inte är välkomna ska vi heller
            inte åka dit. Det vore en klart ovälkomnande gest från den sudanesiska
            regeringen som skulle försätta våra trupper i en fullständigt
            hopplös situation, där alla skulle se dem som fiender på marken.
          </note>
          <note>
            Jag utgår från att Staffan Danielsson delar min uppfattning.
            Om Sudans regering säger nej ska vi inte åka. Om sedan situationen
            förvärras och det måste till något slags humanitär intervention
            kräver detta naturligtvis ett nytt säkerhetsrådsbeslut från FN.
          </note>
          <note type="speaker">
            Anf. 62 STAFFAN DANIELSSON (c) replik:
          </note>
          <note>
            Herr talman! Urban Ahlin och jag är överens i frågan. Jag ville
            bara att han skulle förtydliga sig.
          </note>
          <note type="speaker">
            Anf. 63 URBAN AHLIN (s) replik:
          </note>
          <note>
            Herr talman! Då vill jag också passa på att tacka för att Staffan
            Danielsson förtydligade detta med att vi inte ska ha en seg beslutsprocess
            som hindrar nödvändiga evakueringsinsatser. Det är helt korrekt,
            och det vilar också på regeringen att ta det ansvaret.
          </note>
          <note type="speaker">
            Anf. 64 ALLAN WIDMAN (fp):
          </note>
          <note>
            Herr talman! Det har nämnts flera gånger tidigare under den här
            ganska korta debatten att ungefär 200 000 människor beräknas ha
            dött som ett resultat av konflikten i Darfur i Sudan. Det slår
            mig att denna siffra motsvarar hela befolkningen i nordöstra Skåne
            och Blekinge län. Så många har fallit offer för konflikten. 2,5
            miljoner människor på flykt motsvarar en knapp tredjedel av hela
            det svenska folket.
          </note>
          <note>
            Dessa siffror som vi bollar omkring är värda en närmare fundering
            från tid till annan. Bakom siffrorna ligger ett lidande som jag
            tror studsar mot väggarna av vår fattningsförmåga. Den insats
            som regeringen nu har att ta ställning till är mycket angelägen.
          </note>
          <note>
            Det är naturligtvis med sorg man kan konstatera att det fortfarande
            är högst osäkert om ett svenskt och norskt deltagande kommer att
            bli möjligt. Urban Ahlin har pekat på de diskussioner som fortfarande
            pågår om huruvida män och kvinnor från den europeiska kontinenten
            ska få delta i den här operationen eller inte.
          </note>
          <note>
            På en punkt skulle jag dock vilja göra en rättning av det Urban
            Ahlin säger. Om vi utgår från det yrkande som riksdagen har att
            ta ställning till förutsätter det inte formellt ett godkännande
            av Sudans regering. Däremot förutsätts ett godkännande av Förenta
            nationerna och av Afrikanska unionen.
          </note>
          <note>
            Herr talman! Jag tror att det är bra att européer får möjlighet
            att delta i operationen Unamid i Sudan. Folkmord är något som
            må angå oss alla, oavsett etnicitet och oavsett gränser. Bekämpningen
            av folkmord ska inte kapslas in och bli en lokal eller regional
            angelägenhet, utan det ska vara en angelägenhet för hela världssamfundet.
          </note>
          <note>
            Jag har i sak ingen annan uppfattning än att det i nuvarande
            läge är en självklarhet att den sudanesiska regeringen ska ge
            sitt godkännande. Men under de senaste fem sex åren har vi i den
            här kammaren och på andra håll diskuterat huruvida det finns en
            skyldighet att ingripa till skydd för människor. Kofi Annan, den
            förre generalsekreteraren för Förenta nationerna, talade i en
            mycket viktig rapport under rubriken Responsibility to Protect
            om att det finns en skyldighet som till och med sträcker sig bortom
            de mandat som FN:s säkerhetsråd ger.
          </note>
          <note>
            Nu är situationen kanske inte sådan i dag att man med åberopande
            av denna nya rättsakt på det internationella området ska göra
            ingripanden. Men det är viktigt att konstatera att om saker och
            ting förvärras och om folkmordet i Darfur fortsätter får naturligtvis
            inga alternativ på förhand vara uteslutna, vare sig för världssamfundet
            eller för Sverige.
          </note>
          <note>
            Kostnaderna för denna mission är väldigt höga. Vi skickar 160
            personer under 15 månader till en kostnad av 460 miljoner. Det
            är dyrt, räknat per insatt soldat och tidsperiod.
          </note>
          <note>
            Men enligt min uppfattning är Darfur speciellt. Sverige har berett
            sig för uppgiften under lång tid. Den insats som vi gör kommer
            faktiskt att verka under mycket längre tid än den svenska och
            norska truppen finns i Darfur. Vi kommer att förbättra vägar.
            Vi kommer att bygga kaserner, baracker och förläggningar till
            den personal i Unamid som så småningom anländer och som i slutändan
            kommer att utgöra FN:s största fredsfrämjande insats just nu.
          </note>
          <note>
            Det är viktigt, herr talman, att den strategi för internationella
            insatser som regeringen nu arbetar med och snart kommer att presentera
            för riksdagen ger oss möjlighet att besluta på ett mer rationellt
            och kostnadseffektivt sätt var, när och hur vi gör våra insatser.
          </note>
          <note>
            Det är med särskild tillfredsställelse jag noterar att sjukvårdskedjan
            i operationen är en förutsättning för att operationen över huvud
            taget ska bli av. Det har varit välgörande att Försvarsmakten
            har varit mycket tydlig på den punkten.
          </note>
          <note>
            Urban Ahlin säger att det är otillfredsställande att den marginal
            när det gäller trupptaket som regeringen sätter för att möjliggöra
            evakuering, förstärkning eller undsättning av vår insats i Darfur
            successivt har vuxit. Jag vill bara erinra om att taket infördes
            som princip under den tid Urban Ahlins partikamrater satt i regeringen.
            Jag känner respekt för att det aldrig får bli så att man försöker
            kringgå de regler i regeringsformen som säger att det är den här
            kammaren den här kammaren allena som fattar beslut om att sända
            trupp utomlands. Samtidigt tror jag att det är svårt att hitta
            någon generell lösning på problemet. Beroende på vilka förband
            som Sverige har i beredskap kommer storleken på undsättningsoperationen
            att variera. Från den 1 januari 2008 till den 30 juni kommer Sverige
            att med tio dagars beredskap ha ett förband som heter Nordic Battle
            Group. Det är det förbandet som jag tror är planerat att utgöra
            undsättningsförband om det skulle hetta till. Av det skälet har
            man naturligtvis i just det här fallet hamnat på en ganska hög
            siffra.
          </note>
          <note>
            Jag instämmer med de talare som har sagt att de män och kvinnor
            som nu reser till Sudan är värda respekt. Jag menar att det är
            fråga värt om det finns något större som enskilda tjänstemän i
            staten i dag gör än att sätta sin egen säkerhet och sin egen hälsa
            på spel för att stärka säkerheten för andra.
          </note>
          <note>
            Herr talman! Jag yrkar bifall till förslaget i betänkandet.
          </note>
          <note type="speaker">
            Anf. 65 URBAN AHLIN (s) replik:
          </note>
          <note>
            Herr talman! Jag är den första att beklaga om alla replikskiftena
            ger en bild av att vi skulle vara mer osams än vad vi är. Det
            är vi inte. Det är ett enigt utskott som står bakom insatsen,
            och den är oerhört betydelsefull.
          </note>
          <note>
            Det som krånglar till det hela är att vi i dag fattar beslut
            om att skicka trupp, men det finns en förutsättning, nämligen
            att den sudanesiska regeringen accepterar att Sverige och Norge
            ingår i denna styrka som Afrikanska unionen har där. Det är en
            unik situation att det är så när Sveriges riksdag fattar beslut
            om en sådan insats.
          </note>
          <note>
            Precis som jag varnade för vill jag tydligt markera att om den
            borgerliga regeringen väljer att läsa FN:s säkerhetsrådsbeslut
            på det sättet, nämligen att sudanesiska regeringens godkännande
            inte behövs för att sända våra trupper, vill vi socialdemokrater
            redan nu deklarera att vi inte är beredda att stödja en sådan
            insats. Jag är personligen övertygad om att den borgerliga regeringen
            läser FN:s säkerhetsrådsbeslut på samma sätt som jag gör, men
            för att undvika alla som helst missförstånd vill jag tydligt markera
            för kammaren att Socialdemokraterna inte kommer att ställa upp
            bakom ett beslut att skicka våra trupper om den sudanesiska regeringen
            säger att Sverige och Norge inte är välkomna.
          </note>
          <note>
            När det gäller frågan om marginalen var det absolut inte min
            avsikt att lägga skulden på den borgerliga regeringen. Jag är
            helt medveten om, precis som Allan Widman, att detta är en process
            som började långt tidigare under en socialdemokratisk regering.
            Jag är också lite av skulden i detta. En gång i tiden beslutade
            riksdagen, utan några begränsningar, att ge regeringen rätt att
            skicka ut väpnad trupp i utlandet. Jag tycker personligen att
            det är en otillfredsställande ordning. Sveriges riksdag har beslutet,
            och därmed borde man inte lämna över hela makten till regeringen.
          </note>
          <note>
            Jag och alla andra i kammaren tycker att det är riktigt och rätt
            att man snabbt och lätt ska kunna undsätta soldater. Det handlar
            om att hitta en formel för detta som gör att regeringen inte kan
            använda denna marginal till annat än just undsättnings- och evakueringsstyrkor.
          </note>
          <note type="speaker">
            Anf. 66 ALLAN WIDMAN (fp) replik:
          </note>
          <note>
            Herr talman! Jag brukar inte berömma vare sig mig själv eller
            mitt parti här i kammaren, men jag är övertygad om att Urban Ahlin
            också minns att det var den sena förstärkningen av vår insats
            i Kosovo som var skälet till att bland andra Folkpartiet yrkade
            på att vi måste skapa förutsättningar för att med snabbare beslut
            kunna undsätta och evakuera trupp utomlands.
          </note>
          <note>
            Det var en sorglig historia. Den svenska truppförstärkningen
            anlände när den danska förstärkningen var på väg hem. Det är naturligtvis
            en situation som vi måste undvika framöver.
          </note>
          <note>
            Jag tycker att rätt ska vara rätt, Urban Ahlin. Jag refererade
            vad som står i den besluts-att-sats som riksdagen har att ta ställning
            till. Där står inte förvisso att det krävs ett godkännande från
            Sudan. Nu är vi överens om detta i sak, men min poäng är att när
            Urban Ahlin säger att vi ska ha ett godkännande från Sudan är
            det samma sak som att säga att vi ska ha ett godkännande från
            en diktatur innan vi kan ingripa mot ett folkmord. Det vore bra
            om Urban Ahlin sade att responsibility to protect , skyldigheten
            att skydda människor som utsätts för övergrepp av sina egna stater,
            i sin förlängning kan komma att kräva att man inte avvaktar ett
            samtycke från Sudans regering. Jag hoppas att vi är överens om
            att den optionen måste det internationella samhället ha.
          </note>
          <note type="speaker">
            Anf. 67 URBAN AHLIN (s) replik:
          </note>
          <note>
            Herr talman! Kosovo har ingen relevans alls i det här ärendet
            om marginalen. Kosovo är ett exempel på där riksdagen har fattat
            ett beslut om att sända väpnad trupp till utlandet utan att ha
            några som helst begräsningar. Det var helt och hållet upp till
            regeringen att besluta om undsättningsstyrkor. Jag håller med
            Allan Widman om att processen under den socialdemokratiska regeringen
            inte var bra. Den tog för lång tid, och det var inte bra. Därför
            har jag i min egenskap av utskottsordförande försökt att få till
            skrivningar som tydligt och klart deklarerar vilket konto pengarna
            ska dras från och vad marginalen är för att underlätta att få
            en snabb insats. Men det har ingen bäring på diskussionen om marginalen
            för undsättningsstyrkor.
          </note>
          <note>
            Det är inte Sverige som ska ha ett godkännande av Sudan. Det
            är FN som ska ha ett godkännande av Sudan att vi får åka dit.
            I säkerhetsrådsbeslutet står det efter konsultationer med den
            sudanesiska regeringen. Vi är ännu inte där. Ban Ki Moon har ett
            uppdrag att se till att få ett godkännande av Sudan för att Sverige
            och Norge ska kunna åka dit. Det är det beslut som ligger till
            grund för det här betänkandet. Vi måste stå fast vid det. Det
            folkrättsliga mandatet ligger i säkerhetsrådsbeslutet. FN har
            att få ett godkännande av Sudan av att Sverige och Norge får ingå
            i den insatsen. Får inte FN det godkännandet meddelar jag här
            i kammaren att Sverige inte ska delta i den insatsen.
          </note>
          <note>
            Jag är orolig för att Allan Widman försöker krumbukta för att
            öppna för att vi ändå ska åka. Det vore ett förödande misstag
            att göra så. Jag delar Allan Widmans uppfattning om att omvärlden
            har ett ansvar det som Kofi Annan har benämnt responsibility to
            protect . Hamnar vi i en sådan situation är jag den första att
            välkomna att FN:s säkerhetsråd fattar det beslutet att agera,
            men då krävs ett annat säkerhetsrådsbeslut.
          </note>
          <note type="speaker">
            Anf. 68 ALLAN WIDMAN (fp) replik:
          </note>
          <note>
            Herr talman! Det är utmärkt att Urban Ahlin förtydligar sig på
            den här punkten. Jag utgår från att han känner till att responsibility
            to protect är en rättsakt, en idé, som också sträcker sig bortom
            ett eventuellt beslut av FN:s säkerhetsråd. Dessvärre är det så
            att FN:s säkerhetsråd från tid till annan har varit blockerat
            och omöjliggjort humanitära insatser för att rädda människor på
            olika ställen i världen. Jag hoppas att Urban Ahlin också är beredd
            att bekräfta att det här ansvaret kan ha en sådan innebörd att
            man inte behöver i varje enskilt fall ha godkännande från nationella
            regeringar, från regionala organisationer eller till och med ytterst
            från FN:s säkerhetsråd.
          </note>
          <note>
            Diskussionen om Kosovo var den diskussion som ledde till att
            vi började arbeta med marginaler när vi beslutade om våra internationella
            insatser. Urban Ahlin har helt rätt, nämligen att Kosovoinsatsen
            inte har något tak och den är inte heller begränsad i tiden. Men
            det var just de problem som uppstod i samband med oroligheterna
            i mars 2004 som gjorde att vi började besluta om marginaler.
          </note>
          <note type="speaker">
            Anf. 69 ROSITA RUNEGRUND (kd):
          </note>
          <note>
            Herr talman! Jag vill börja med att yrka bifall till förslaget
            i betänkandet. Jag vill understryka att ett enigt utskott står
            bakom betänkandet.
          </note>
          <note>
            Stor utmaning att arbeta i riskfyllt Darfur, är rubriken på en
            artikel som står att läsa på Läkare utan gränsers hemsida. Vi
            vet att early warning kom från Läkare utan gränser väldigt tidigt.
            De visste att deras egna hjälparbetare var utsatta.
          </note>
          <note>
            En förutsättning för att man ska uppnå långsiktig fred och stabilitet
            är just att involvera det civila samhället i fredsprocessen vid
            fredsförhandlingar och försoningsarbete. Man kan konstatera att
            dessvärre utesluts alltför ofta halva befolkningen, nämligen kvinnorna,
            från det fredsuppbyggande arbetet. Detta sker trots att det är
            de som hårdast drabbas av krigets konsekvenser. Faktum är också
            att kvinnor är de som är mest benägna att samarbeta och söka fredliga
            lösningar.
          </note>
          <note>
            Genom antagandet av resolution 1325 år 2000 erkände världssamfundet
            problemet och förde upp det på den internationella politiska dagordningen.
            Det är därför en stor glädje för mig personligen och för Kristdemokraterna
            att Sverige aktivt ska verka för att resolutionen utgör en självklar
            beståndsdel i det fredsfrämjande arbetet i regionen Darfur.
          </note>
          <note>
            Att kvinnor är speciellt utsatta i krig blir särskilt tydligt
            i den konflikt vi diskuterar i dag. Jag tycker att vi har fått
            en bra föredragning av föregående talare om det som händer i regionen.
            Kvinnor i byar och flyktingläger utsätts för ihållande övergrepp
            från regeringstrupper och milis. Kvinnor och unga flickor utsätts
            för tortyr, våldtäkter och bortrövanden. Syftet är att förödmjuka
            befolkningen och tvinga den på flykt.
          </note>
          <note>
            Tyvärr har det visat sig i andra missioner att viss FN-personal
            sexuellt utnyttjar de flyktingar som de är satta att beskydda.
            Därför tycker jag att det här vilar ett stort ansvar på de länder
            som vill leva upp till uppförandekoden. Jag känner mig trygg när
            det gäller den svenska styrkans agerande.
          </note>
          <note>
            Herr talman! Jag var i Lidköping för några veckor sedan då NBG,
            Nordic Battle Group, hade sin övning. Där fick jag samtala med
            officerare som hade varit på olika missioner. Jag håller med föregående
            talare som uttrycker en stolthet över de kvinnor och män som går
            ut i de olika missionerna. Det jag fick intryck av när jag pratade
            med soldaterna i Lidköping och Skövde var just viljan att hjälpa
            till. Jag vill också poängtera vilket också kom fram i samtalen
            att man också är stolt över de anhöriga som skickar i väg sina
            pojkar och flickor, sina fruar och män. Det vilar ett stort ansvar
            också på de anhöriga.
          </note>
          <note>
            Herr talman! Som sagt ställer vi oss bakom detta betänkande.
          </note>
          <note type="speaker">
            Anf. 70 KARLA LÓPEZ (mp):
          </note>
          <note>
            Herr talman! Precis som alla har påpekat är det ett enigt utskott
            som står bakom detta förslag. Situationen i Darfur är så akut
            att vi tvingas skicka soldater dit. Också Miljöpartiet står bakom
            detta.
          </note>
          <note>
            Men vi vill betona försiktigheten. Det finns nämligen en myt
            som säger att om man har utbildning kan man hantera de flesta
            krissituationer. Oftast är det inte så. I en traumatisk eller
            stressfylld situation där det förekommer mycket våld kan logiken
            brista även hos den mest logiska människa. Nu tror jag inte att
            det finns en stor sådan risk i det här fallet. Jag tror att våra
            soldater är väldigt väl förberedda. Samtidigt är det bra att påpeka
            att risken finns. Vi har ju haft en historia där svenska soldater
            har begått övergrepp på befolkningen, nämligen i Kongo på 1960-talet.
          </note>
          <note>
            Jag tror inte att denna risk finns just nu, men vi vill ändå
            visa försiktighet, och det är därför vi i Miljöpartiet agerar
            och skriver som vi gör.
          </note>
          <note>
            Jag blir mycket glad över Rosita Runegrunds anförande. Hon säger
            att det förekommer övergrepp även från FN-soldater mot lokalbefolkningen.
            Men precis som Rosita tror jag inte att det finns någon stor risk
            för att våra soldater ska bli involverade i sådant. Vi har jobbat
            väldigt mycket med resolutionen 1325, och jag tror att Sverige
            kommer att göra ett bra jobb i Darfur. Det är därför väldigt viktigt
            att vi är förebilder och att vi försöker få med de andra länderna
            på att fördjupa vårt arbete med resolution 1325 så att kvinnor
            blir integrerade i fredsprocessen.
          </note>
          <note>
            Vi i Miljöpartiet blir också mycket glada när vi ser att man
            satsar mest på bistånd. Vi lägger mycket pengar på bistånd i Sudan
            nu, och vi lägger mer pengar på bistånd än på militära medel.
            Tyvärr har vi när vi tidigare har skickat trupper till Afghanistan,
            Kosovo eller Liberia lagt större tonvikt på militära medel än
            på bistånd, vilket jag anser är lite tråkigt, speciellt som situationerna
            i de här länderna har varit så svåra. Men vi är väldigt glada
            över att vi gör tvärtom i det här fallet.
          </note>
          <note>
            Vår uppmaning till regeringen är att fortsätta med denna trend.
          </note>
          <note type="speaker">
            Anf. 71 ÅSA LINDESTAM (s):
          </note>
          <note>
            Herr talman! Det känns skönt att stå här och kunna instämma i
            betänkandet. Sedan jag kom till riksdagen 2002 har jag i många
            olika situationer diskuterat Sudan. Ibland har jag lyssnat på
            diskussionen här i kammaren, ibland utanför, och jag har också
            följt debatten i medierna. Äntligen är vi här nu!
          </note>
          <note>
            Jag tänkte beröra tre saker i mitt anförande. Den första är sjukvårdsorganisationen,
            som Allan Widman förstår att jag kommer att beröra. Den andra
            är resolution 1325. Jag ska också ta upp lite om det lärande som
            vi ska göra när vi skickar våra tjejer och killar till Sudan.
          </note>
          <note>
            Försvarsmakten säger att prioriteten är pågående insats när det
            gäller tillgången på materiel. Det är jag glad för. Vi behöver
            ha väl fungerande sjukvård även i Sudan. I samband med andra insatser
            har vi haft diskussioner om helikoptrar och sjuktransporter. Vi
            vet att vi kommer att återkomma till denna diskussion. Men i den
            här delen säger man mycket tydligt att detta ska fungera, och
            det är jag mycket tacksam för.
          </note>
          <note>
            Rosita Runegrund tog också upp resolution 1325, och det tycker
            jag att vi alla ska göra varje gång vi står här i talarstolen.
            Den här delen är viktig, och här ligger egentligen det stora lärandet.
          </note>
          <note>
            Vi vet, som Rosita sade, att fler kvinnor än män dör till följd
            av konflikter, i synnerhet etniska konflikter. Män dör i väpnade
            konflikter. Kvinnor dör under, före och efter på grund av reducerad
            tillgång till mat, hälso- och sjukvård, mödravård, rent vatten
            det kanske är den största orsaken och på grund av ökad utsatthet
            och mäns våld.
          </note>
          <note>
            Förutom det kan vi lära oss mycket när vi tar in kvinnor och
            använder resolution 1325. Det beror på hur vi använder 1325 inte
            bara att vi gör det. Det går att göra på så många sätt.
          </note>
          <note>
            Vi kan titta på tillfällen där vi redan har använt det. Det är
            till exempel MOT-teamet Juliette i Afghanistan. Där kan vi se
            hur kvinnor kunde jobba och vad man fick fram. Man kom upp med
            män till byar där man såg att det bara fanns män i byn. När MOT-teamet
            kom upp med kvinnor fanns det plötsligt tjejer där som kunde bidra.
            De kunde bidra med information om minor, olika mobiliseringar
            och vapen. De kunde berätta om sökoperationer och säkerhet. Det
            ökade kvinnors politiska deltagande. Det ska vi fundera lite över.
          </note>
          <note>
            Underlåtenheten att ha kvinnor med gör att uppdraget och insatsen
            efteråt kan stå i dålig dager eftersom vi inte har haft den fullständiga
            bilden klar för oss.
          </note>
          <note>
            Vi har också haft med gender adviser i Kongo. Det är den nyhet
            vi kan presentera från Sveriges sida. Någon har varit med och
            sett till att resolution 1325 och ett kvinnoperspektiv hela tiden
            har funnits med. Det har gjort att man har fått andra försvarsmakter
            att förstå nödvändigheten av att ha kvinnor med.
          </note>
          <note>
            Vi har också haft kvinnobataljonen, visserligen från Indien och
            verksam i Liberia. Det var bara kvinnor. Det är också intressant
            för att vi ska se hur vi kommer att göra. Jag tror att vi i framtiden
            inte kommer att ha rent kvinnliga insatser. Det kommer att vara
            en blandning. Det är viktigt att det är bådeoch. Vi ska inte utesluta.
          </note>
          <note>
            Det ligger ett stort lärande i detta. Det är viktigt. Män kommer
            att bli aktiva på myndighetsnivå när man går in i konflikter.
            Kvinnor jobbar på gräsrotsnivå. Vi måste titta på hur vi kan lyfta
            fram kvinnorna så att de också finns med i bestämmande församlingar
            efteråt.
          </note>
          <note>
            Jag vill också nämna biståndet. Vi har alltså haft ett bistånd
            till Sudan under en längre tid. Det känns viktigt att det är långsiktigt
            och hållbart. Biståndet har också gått till rättsskydd, speciellt
            för kvinnor. Jag hoppas att vi kommer att fortsätta med det under
            lång tid.
          </note>
          <note>
            Överläggningen var härmed avslutad.
          </note>
          <note>
            10 § Dokumentation av muntlig bevisning genom ljud- och bildupptagning
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            11 § Tillämpning i fråga om Iran av lagen (1996:95) om vissa
            internationella sanktioner
          </note>
          <note>
            Föredrogs
          </note>
          <note type="speaker">
            Anf. 72 HOLGER GUSTAFSSON (kd):
          </note>
          <note>
            Herr talman! Sveriges medverkan i internationella sanktioner
            ska underställas riksdagen för godkännande; därför har vi dagens
            debatt här i kammaren.
          </note>
          <note>
            I utrikeutskottets betänkande UU3 föreslår ett enigt utskott
            att riksdagen ska ge regeringen ett sådant godkännande. Detta
            är ett nödvändigt beslut i en mycket allvarlig och tragisk konflikt
            i relationen mellan Iran och världssamfundet.
          </note>
          <note>
            Iran präglas av brist på mänskliga rättigheter, demokrati och
            öppenhet. Människor förföljs och pryglas på gatorna. Människor
            avrättas för att de bryter mot sedlighetslagar, för att de byter
            religion och för att de kritiserar regimen.
          </note>
          <note>
            Herr talman! Detta sker samtidigt som Iran underblåser terrorism
            och fundamentalism i grannländer och i regionen.
          </note>
          <note>
            Iran hotar att utradera Israel från kartan. Man motsätter sig
            FN:s och övriga världssamfundets begäran om insyn i anrikningen
            av uran som pågår i industriell skala i landet.
          </note>
          <note>
            Herr talman! Efter alla tänkbara försök att nå en konstruktiv
            dialog med regimen i Iran utan att nå fram till rimliga resultat
            är sanktioner mot regimen ett beklagligt men nödvändigt steg.
          </note>
          <note>
            Målet med en isolering av regimen är att stoppa den negativa
            och farliga utveckling som pågår samt att ge ett stöd för en demokratisk
            opposition.
          </note>
          <note>
            EU:s och Sveriges mål för politiken är ett demokratiskt och kärnvapenfritt
            Iran.
          </note>
          <note>
            Herr talman! Att processen med anrikning av uran tjänar syftet
            att framställa atomvapen råder det ingen större tvekan om. Officiellt
            hävdar landets regim att kärnprogrammet ska tillgodose landets
            elbehov, men med insikt i den regionala säkerhetspolitiken är
            det mycket tydligt att regimens mål är att skaffa sig atomvapen.
          </note>
          <note>
            Herr talman! USA, Israel och Frankrike är länder som har satt
            ned foten och kraftfullt uttryckt sin oro för denna utveckling.
          </note>
          <note>
            Det är inte enbart Israel och USA som hotas av utvecklingen i
            Iran. En regim som den i Iran kommer att förse fundamentalistiska
            terrorgrupper med kärnvapen. I en sådan situation kommer vi alla
            att leva under ett direkt kärnvapenhot varhelst vi bor.
          </note>
          <note>
            Regimens hot är hänsynslösa. EU har hotats av det iranska utrikesdepartementets
            talesman. Om Frankrike, Storbritannien och Tyskland lyfter förhandlingarna
            om kärnvapenutvecklingen till FN:s säkerhetsråd leder det till
            en kris som européerna inte kan kontrollera.
          </note>
          <note>
            Han varnade också för att Iran tar ensidiga beslut om man riskerar
            diplomatiska bestraffningar. Vi känner igen retoriken från Hitlerregimen
            under 30-talet. För sent vaknade Europa ur sin slummer då demokratin
            raserades av fascister och kommunister. Eftergiftspolitikens konsekvenser
            har vi i dagens historieböcker: 50 miljoner döda européer. Vi
            måste försvara demokratin och friheten medan vi är kapabla att
            göra det.
          </note>
          <note>
            Herr talman! Med nuvarande regim i Teheran förvärras hoten. Irans
            president hälsade i ett tal att den islamiska revolutionen ska
            exporteras. Han sade också: Tack vare martyrernas blod har en
            ny islamisk revolution vaknat, och tiden av förtryck, hegemoniska
            regimer, tyranni och orättvisa är över. Här syftar man på USA.
          </note>
          <note>
            Vidare sade han: Den islamiska revolutionens vågor kommer snart
            att nå hela världen.
          </note>
          <note>
            Irans president har manifesterat en kompakt ovilja mot en lösning
            som ger Iran möjligheter att producera energi och hindra en utveckling
            av kärnvapen.
          </note>
          <note>
            Herr talman! Det kommer inte att räcka med de sanktioner vi i
            dag beslutar om. Sverige måste arbeta för ytterligare riktade
            sanktioner mot regimen i landet.
          </note>
          <note>
            Mot denna tragiska verklighetsbakgrund yrkar jag bifall till
            förslaget i utrikesutskottets betänkande nr 3.
          </note>
          <note type="speaker">
            Anf. 73 MATS G NILSSON (m):
          </note>
          <note>
            Herr talman! I dag tar vi det andra ledet av FN:s sanktioner
            mot Iran. Utskottets betänkande är självfallet alldeles utmärkt.
          </note>
          <note>
            Jag kan, precis som föregående talare, konstatera att detta inte
            är tillräckligt. Till de regeringschefer som Holger räknade upp
            kan läggas Gordon Brown, Nicolas Sarkozy och Merkel som har talat
            och varit väldigt tydliga. Det här är inte tillräckligt.
          </note>
          <note>
            Trotset mot världssamfunden från Ahmadinejad är tydligt. Till
            det som Holger nämnde kan läggas:
          </note>
          <note>
            Israel ska raderas ut från världskartan. Det judiska folket ska
            fördrivas. Detta är hot som är lika osannolika som groteska, och
            de framförs från en medlemsstat i FN gentemot en annan.
          </note>
          <note>
            Vi vet samtidigt att sanktioner faktiskt fungerar. Vi hör det
            från den demokratiska rörelsen inifrån Iran, vi hör det från den
            demokratiska oppositionen utanför Iran, och vi såg det i somras
            i samband med bensinransoneringarna.
          </note>
          <note>
            Den iranska regimens målsättning är, som sagt var, tydlig. Hoten
            går inte att missförstå. Det är dags att även Sverige i likhet
            med många andra europeiska länder nu börjar tala om nästa steg,
            och nästa steg måste vara mycket mer kraftfulla sanktioner än
            de sanktioner som just nu ligger på bordet.
          </note>
          <note>
            Det andra alternativet är en militär konflikt därför att det
            finns stater som inte kommer att sitta stilla och därför att det
            finns stater som inte kommer att säga att man inte förstod, att
            man inte såg och att man inte visste. Så här tydliga hot och en
            sådan här tydlig upptrappning går nämligen inte att missförstå.
            Det finns inget skäl att förklara bort att man inte förstod vad
            det var som hände. Jag ser som den enda möjligheten att faktiskt
            undvika den militära konflikt som jag tror att vi vill undvika
            att vi får till ett paket med mycket kraftfulla ekonomiska sanktioner.
            Jag ser därför med glädje på att flera europeiska ledare, utöver
            att trycka på för en tredje runda av FN-sanktioner, gärna ser
            att EU går ett steg längre.
          </note>
          <note>
            Överläggningen var härmed avslutad.
          </note>
          <note>
            12 § Redovisning av fördelning av medel från Allmänna arvsfonden
            under budgetåret 2006
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            13 § En effektivare lag om elektronisk kommunikation
          </note>
          <note>
            Föredrogs
          </note>
          <note type="speaker">
            Anf. 74 SVEN BERGSTRÖM (c):
          </note>
          <note>
            Herr talman! Jag ska göra en introduktion till detta ärende.
            I betänkandet behandlas regeringens proposition En effektivare
            lag om elektronisk kommunikation och en motion från Vänsterpartiet
            som väckts med anledning av propositionen.
          </note>
          <note>
            Denna lag syftar till att enskilda och myndigheter ska få tillgång
            till säkra och effektiva elektroniska kommunikationer och största
            möjliga utbyte vad gäller urvalet av elektroniska kommunikationstjänster
            samt deras pris och kvalitet.
          </note>
          <note>
            Syftet ska uppnås främst genom att konkurrensen och den internationella
            harmoniseringen på området främjas. Men tjänsterna ska finnas
            tillgängliga på likvärdiga villkor för alla i hela landet till
            överkomliga priser.
          </note>
          <note>
            Trafikutskottet har i sin beredning sagt att man delar regeringens
            bedömning att det är uppenbart att det finns ett behov av att
            förkorta handläggningstiderna och effektivisera processen hos
            de allmänna förvaltningsdomstolarna i mål enligt denna lag. Det
            innebär bland annat att kammarrätten ska vara sista instans för
            prövning av mål enligt lagen om elektronisk kommunikation och
            att dessa mål ska handläggas skyndsamt.
          </note>
          <note>
            Utskottet anser att utgångspunkten för det fortsatta beredningsarbetet
            inom området bör vara att skapa goda förutsättningar för att trygga
            och utveckla väl fungerande, effektiva och framtidsinriktade elektroniska
            kommunikationer i hela Sverige och att klara och tydliga spelregler
            ska skapas för alla aktörer på marknaden.
          </note>
          <note>
            Enligt utskottets mening vore det inte bra för den fortsatta
            IT-utvecklingen att, som framhålls i den aktuella följdmotionen,
            avstå från att nu göra en angelägen effektivisering av domstolsprocessen
            kring elektroniska kommunikationer i avvaktan på att det pågående
            reformarbetet slutförs.
          </note>
          <note>
            Utskottet föreslår alltså att riksdagen bifaller propositionen
            om ändringar i denna lag och avslår motionen från Vänsterpartiet.
            Lagändringarna föreslås träda i kraft den 1 januari 2008.
          </note>
          <note>
            En reservation från Vänsterpartiet och Miljöpartiet om avslag
            på propositionen och ett särskilt yttrande från Socialdemokraterna
            finns fogade till betänkandet.
          </note>
          <note type="speaker">
            Anf. 75 PETER PEDERSEN (v):
          </note>
          <note>
            Herr talman! Frågan om utförsäljning av olika statliga företag
            har varit en visa här i riksdagen, kan man säga, under hösten.
            Vi ser att detta är ytterligare ett moment i hela den diskussionen.
          </note>
          <note>
            Om man läser vår reservation framgår det tydligt att vi inte
            är inne och petar i detaljer och har synpunkter på de konkreta
            förslag som finns i propositionen om en effektivare lag om elektronisk
            kommunikation. Det finns en rad olika förslag som nämns där som
            kan vara nödvändiga och som behöver analyseras ytterligare. Sven
            Bergström var inte inne på detta i detalj. Men jag kan nämna att
            man till exempel talar om särskilda ledamöter i förvaltningsdomstolar,
            prövning av inhibitionsfrågor, skyndsam handläggning av mål, färre
            domstolsinstanser man ska inte kunna överklaga till Regeringsrätten
            andra preklusionsregler och andra invecklade juridiska termer.
          </note>
          <note>
            Vår kritik inriktar sig i stället på att man mitt under pågående
            diskussion och utförsäljning och med all den turbulens som finns
            om dessa utförsäljningar föreslår en lag. Även om man inte klart
            uttrycker det är det uppenbart att man är ute efter ett stort
            telekomföretag och att lagen i princip riktas mot detta företag.
            Sedan kommer man med en massa fina förklaringar om att det är
            viktigt att man får en fungerande kommunikation och så vidare.
          </note>
          <note>
            När det gäller tidsaspekten kan jag konstatera att regeringen
            redan i maj 2007 lägger fram denna proposition och vi skriver
            vår motion med anledning av den. Månaden innan, i april, hade
            Post- och telestyrelsen fått uppdraget att utreda förutsättningarna
            för en vertikal separation av teleoperatörer med ett betydande
            marknadsinflytande på accessnätsområdet. Alla vet då vem man avser.
            PTS kommer med detta svar i juni 2007. Märk väl att propositionen
            kom i maj 2007.
          </note>
          <note>
            Sedan förklarar utskottet i sitt ställningstagande att vi inte
            behöver vara oroliga över detta. Man säger att man i sammanhanget
            vill peka på att Telia Sonera där nämns faktiskt företaget i ett
            pressmeddelande den 24 september 2007 låtit meddela att man beslutat
            bilda ett helägt dotterbolag för infrastruktur i Sverige. Bolaget
            kommer bland annat att omfatta koppar- och fibernäten. Utskottet
            konstaterar därmed att det i den pågående processen inom området
            elektronisk kommunikation väl beaktas vad utskottet tidigare uttalat
            i samband med riksdagsbehandlingen av dessa frågor.
          </note>
          <note>
            Då glömmer man på något vis hela tidsaspekten. Det går väldigt
            snabbt. I april får PTS uppdraget. I maj skriver man en proposition.
            I juni får man PTS utslag. Sedan hänvisar man i svar på en motion
            som vi skrev någon gång i maj juni till ett beslut som meddelades
            i ett pressmeddelande som Telia Sonera kom med i september. Jag
            undrar om Telia Sonera hade kommit med detta pressmeddelande om
            inte detta lagförslag hade lagts fram. Det är en fråga som bör
            kunna besvaras.
          </note>
          <note>
            Vi tycker att det är jätteviktigt och bra att man har fungerande
            elektroniska kommunikationer och att man inte har ett system som
            gör att man i det oändliga kan hålla på och krångla och överklaga
            och försvåra en effektivare användning av de viktiga kopparnäten
            och accessen till dem. Men detta är riktat mot ett företag, och
            vi tycker att det är mycket olyckligt att det mitt under pågående
            diskussion föreslås att vi ska driva igenom en lag.
          </note>
          <note>
            Vår principiella utgångspunkt är att vi anser att det vore väldigt
            anmärkningsvärt och skadligt för konkurrenssituationen och ett
            effektivare utnyttjande om man skulle möjliggöra en situation
            där vi går från ett naturligt monopol till ett privat monopol.
          </note>
          <note>
            Sedan finns det en massa konstiga ord som är svåra att förklara,
            men jag tänker inte gå in på dessa detaljer. Det talas om funktionell
            separation, vertikal separation och strukturell separation. Det
            som konstateras i vår och Miljöpartiets gemensamma reservation,
            som jag härmed yrkar bifall till, är att vi ogillar en utförsäljning
            av Telia Sonera. Men om en sådan genomförs ska man åtminstone,
            innan en sådan sker, särskilja dessa saker och bilda ett nytt
            offentligt bolag där man lägger till exempel kopparnätet. Vi konstaterar
            med glädje att Socialdemokraterna i sitt särskilda yttrande har
            samma uppfattning. Vår kritik nu riktar sig alltså inte i huvudsak
            mot vad som faktiskt föreslås i lagen, utan vi tycker att det
            är ett helt olämpligt tillfälle att föreslå lagändringar mitt
            under pågående process och diskussion om utförsäljning av statliga
            företag.
          </note>
          <note>
            Jag vill gärna ha ett svar från till exempel Sven Bergström och
            senare från Eliza Roszkowska Öberg om de anser att tidsaspekten
            är bra eller om det finns något att anmärka på från deras sida.
          </note>
          <note>
            Ett pressmeddelande från Telia Sonera som kom i september har
            man som intäkt för att det här är väl behandlat, när motionerna
            är en reaktion på en proposition som lades fram i maj, några månader
            innan.
          </note>
          <note>
            Finns det inga försvårande omständigheter att lagen nu ska behandlas
            mitt under pågående utförsäljning, med all den turbulens som finns
            kring den, om vi beaktar att kopparnätet är viktigt och att det
            är viktigt att vi strukturellt ser till att vi har kontroll på
            det? Och vi tycker att det ska vara offentlig kontroll.
          </note>
          <note>
            Men ni verkar inte ha några som helst problem med detta. Jag
            har inte hört det i utskottet och jag har inte hört det i dag.
            Jag hoppas att jag kan få höra om det finns några som helst problem
            med ett lagförslag som kommer mitt under pågående utförsäljning
            av ett av de aktuella bolagen.
          </note>
          <note type="speaker">
            Anf. 76 SVEN BERGSTRÖM (c) replik:
          </note>
          <note>
            Herr talman! Det är en annan debatt som Peter Pedersen försöker
            få i gång här nu än den som vi egentligen avser med det här betänkandet.
            Den kan man ta naturligtvis. Jag har själv deltagit i debatten
            om hur man bäst tillgodoser kravet på ett oberoende nät som kan
            användas av alla operatörer på det elektroniska området. Men den
            här lagen behövs i alla fall, oavsett hur vi löser den frågan.
            Det är det som är själva poängen med propositionen och betänkandet.
            Där understryks att det ska vara lika villkor för alla i alla
            delar av landet, oavsett vilka bolag som agerar på marknaden och
            hur man löser de andra frågorna.
          </note>
          <note>
            Jag delar Peter Pedersens uppfattning att det är viktigt att
            det här löses på ett bra sätt.
          </note>
          <note>
            Det pågår ett arbete och det kommer naturligtvis också ett förslag
            på området så småningom.
          </note>
          <note type="speaker">
            Anf. 77 PETER PEDERSEN (v) replik:
          </note>
          <note>
            Herr talman! Jag försöker inte få i gång en ny debatt. Den här
            debatten har som sagt var pågått ganska länge. Som jag sade i
            början, om jag inte minns fel, är det här ett moment i hela den
            diskussionen.
          </note>
          <note>
            Vi har valt att inte gå in i en massa detaljer och tycka att
            det är bra eller dåligt att man inte får överklaga och att man
            ändrar på en massa regelsystem. Jag sade i generella termer att
            det är bra om vi har förvaltningsdomstolar som kan fungera på
            ett effektivt sätt och att inte någon part har möjlighet att fördröja
            processen genom otydliga och suddiga regler, att inte lämna ut
            handlingar och så vidare.
          </note>
          <note>
            Vi anser att innan man tar en sådan här diskussion, och det har
            nu dröjt ganska länge, borde man kunna avvakta själva utförsäljningen.
            Och hur ska man strukturera Telia Sonera i framtiden? Ska det
            bildas ett nytt bolag där kopparnätet till exempel ligger? När
            allt detta är klart borde man kunna gå vidare och effektivisera
            lagen, om det behövs, och inte göra det mitt under processen.
            Det är det som är vår huvudkritik.
          </note>
          <note type="speaker">
            Anf. 78 SVEN BERGSTRÖM (c) replik:
          </note>
          <note>
            Herr talman! Jo, jag förstår resonemanget, och man kan naturligtvis
            hävda den ståndpunkten. Men varför vänta? Det här lagförslaget
            behöver komma på plats i alla fall, och det finns i sak en bred
            enighet om substansen i det förslag som läggs fram och i betänkandet.
            Det välkomnar jag verkligen.
          </note>
          <note>
            Vi får återkomma till den debatt som Peter Pedersen vill ha här
            om hur man bäst löser frågan om alla aktörer och hur man ska få
            en säker tillgång till accessnätet på olika sätt från alla som
            finns på den här marknaden.
          </note>
          <note type="speaker">
            Anf. 79 PETER PEDERSEN (v) replik:
          </note>
          <note>
            Herr talman! Jag är också helt övertygad om att vi kommer att
            få anledning att fortsätta att diskutera de här frågorna tyvärr,
            skulle jag vilja säga.
          </note>
          <note type="speaker">
            Anf. 80 DÉSIRÉE LILJEVALL (s):
          </note>
          <note>
            Herr talman! Den infrastruktur som ansvarar för elektroniska
            kommunikationer är lika viktig som vägar. Kraven på infrastrukturen
            ser också ungefär likadana ut. Som trafikant oavsett om du kör
            bil, åker buss, cyklar eller går vill du att vägen är trygg och
            säker, att gällande trafikregler följs och att du får vad du har
            betalat för.
          </note>
          <note>
            Detsamma gäller för dig som användare av infrastrukturen för
            elektroniska kommunikationer. Du vill att kommunikationstjänsten
            ska vara säker och effektiv, att alla följer de spelregler som
            satts upp och att kvaliteten är god.
          </note>
          <note>
            Det finns redan i dag en lag som reglerar detta lagen om elektronisk
            kommunikation. Den stiftades av riksdagen för fyra år sedan, år
            2003.
          </note>
          <note>
            Syftet med dagens debatt är att titta på det förslag som regeringen
            har lagt fram om en effektivisering av lagen.
          </note>
          <note>
            Herr talman! Sedan lagen om elektronisk kommunikation trädde
            i kraft har mycket hänt i den elektroniska sfären. I den proposition
            som regeringen har lagt fram föreslås bland annat förkortade handläggningstider
            och en effektivare process hos de allmänna förvaltningsdomstolarna.
            I det avseendet har vi socialdemokrater ingen annan uppfattning.
          </note>
          <note>
            Däremot är vi inte ense med den borgerliga majoriteten i dess
            syn på de spelregler som ska gälla för teleinfrastrukturen. Jag
            tänker främst på det fasta telenätet, kopparnätet. Utanför storstäderna
            är kopparnätet den enda infrastruktur som kan erbjuda fast telefon-
            och Internetuppkoppling. När nu regeringen säljer ut Telia Sonera
            riskerar vi ett privat monopol på kopparnätet. Det betyder antagligen
            såväl högre priser på bredbands- och teletjänster som sämre konkurrens.
          </note>
          <note>
            Post- och telestyrelsen föreslår en funktionell separation. Det
            skulle innebära att kopparnätet läggs i ett särskilt bolag inom
            företaget och åtskiljs från resten av verksamheten via så kallade
            kinesiska murar.
          </note>
          <note>
            Herr talman! Vi socialdemokrater tror inte på en funktionell
            separation. Vi anser att kopparnätet bör skiljas av i ett nytt
            bolag och även i fortsättningen till största delen ägas av staten,
            alltså en strukturell separation.
          </note>
          <note>
            Ett av huvudargumenten för en sådan lösning är landets säkerhet.
            Försvarets radioanstalt har påpekat vilka risker som privat ägo
            av kopparnätet skulle medföra för både den privata och den nationella
            säkerheten. Det är nämligen via detta nät som Försvarsmakten kommunicerar.
            All information som skickas via nätet kan enkelt kontrolleras
            av ägaren. Vad händer med möjligheten till informationssekretess
            för enskilda, för företag eller för försvaret om staten helt och
            hållet överlämnar kontrollen till privata intressen? Vad händer
            när företaget säljs vidare i tredje eller fjärde led?
          </note>
          <note>
            Herr talman! Med mitt anförande vill jag lyfta fram det särskilda
            yttrande som vi socialdemokrater tillfört trafikutskottets betänkande.
            För oss har kopparnätet en väsentlig betydelse för såväl enskilda
            hushåll och företag som Sveriges nationella säkerhet. För en fortsatt
            säker och trygg teleinfrastruktur, där klara och tydliga spelregler
            gäller för aktörerna, är en strukturell separation att föredra.
          </note>
          <note type="speaker">
            Anf. 81 ELIZA ROSZKOWSKA ÖBERG (m):
          </note>
          <note>
            Herr talman! Man kan säga att detta är en tråkig proposition.
            Den är tråkig eftersom den är så bra. Den presenterar praktiska
            och logiska förslag om hur man löser problem med orimligt förlängda
            processer som gäller mål enligt LEK, som är en förkortning av
            lagen om elektronisk kommunikation och antagligen den enda roliga
            saken här.
          </note>
          <note>
            Syftet är, förutom att spara massor av tid och pengar, att skapa
            förutsättningar för bra elektronisk kommunikation.
          </note>
          <note>
            Rubrikens effektivisering kommer att införas genom en rad åtgärder.
            För att förkorta handläggningstiderna och effektivisera processen
            hos de allmänna förvaltningsdomstolarna måste man utgå från att
            mål enligt LEK ska handläggas skyndsamt. Kammarrätten kommer att
            vara sista instans för prövning enligt LEK. Och för att säkerställa
            professionell kvalitet vid behandling av mål som gäller konkurrensfrämjande
            åtgärder kommer ekonomiska experter att tjänstgöra som ledamöter.
            Låter det enkelt? Ja, man undrar varför ingen har gjort en sådan
            förbättring tidigare?
          </note>
          <note>
            Herr talman! Låt mig berätta lite om den befintliga situationen,
            hur lagen om elektronisk kommunikation var tänkt att fungera.
            PTS ansvarar för att kontrollera hur marknaden för elektroniska
            kommunikationer fungerar. Syftet var från början att ha en flexibel
            reglering där lagstiftningen skulle innehålla mindre generella
            skyldigheter för operatörer och PTS skulle fatta beslut i ett
            enskilt fall. På så sätt behöver man inte överlasta hela sektorn
            för elektronisk kommunikation med reglering. Och om effektiv konkurrens
            brister ska dominerande operatör identifieras och man kan fatta
            beslut om vissa skyldigheter. Till exempel kan en sådan operatör
            förpliktas att mot marknadsstyrd ersättning bedriva samtrafik
            och upplåta tillträde till nät och installationer.
          </note>
          <note>
            Som det är nu kan besluten överklagas hos allmän förvaltningsdomstol,
            och det är Länsrätten i Stockholms län i PTS fall. Länsrättens
            avgöranden kan överklagas till Kammarrätten i Stockholm. Kammarrättens
            avgöranden kan överklagas till Regeringsrätten. Beslut enligt
            LEK överklagas dessutom i ovanligt hög grad. Det är synd att det
            som skulle säkerställa rättvisa missbrukas för att hindra införandet
            av beslut från tillsynsmyndigheten.
          </note>
          <note>
            I propositionen föreslås nu att kammarrättens avgörande i mål
            enligt LEK inte får överklagas. Alltså ska kammarrätten utgöra
            sista instans för prövning enligt LEK. Åtgärder som föreslås gäller
            tre typer av rättsliga mål. De är
          </note>
          <note>
            Sådana mål ska handläggas skyndsamt, och eftersom de kan vara
            kunskapskrävande föreslås det att särskilda ledamöter i form av
            lagfarna ledamöter och ekonomiska experter ska tjänstgöra i länsrätten
            och kammarrätten.
          </note>
          <note>
            För att åtgärda de extremt långa handläggningstiderna införs
            så kallade särskilda preklusionsregler för kompletterande uppgifter.
            Det betyder att efter fyra månader får nya bevis och omständigheter
            presenteras i länsrätten bara om parten har en giltig ursäkt för
            att inte ha visat det tidigare och i kammarrätten bara om det
            finns synnerliga skäl.
          </note>
          <note>
            Det är oacceptabelt att tillsynsmyndighetens beslut fördröjs
            med ett par år som till exempel i fallet med införande av reglerat
            bitströmstillträde då det tog över två år. Påverkan på marknaden
            för elektronisk kommunikation är särskilt stor eftersom den karakteriseras
            av snabb teknisk utveckling. Aktörer på en sådan marknad behöver
            klara besked för att kunna fatta beslut och agera snabbt.
          </note>
          <note>
            Investeringar beror på situationen på marknaden och förväntningar
            inför framtiden. Oförutsägbarhet påverkar särskilt mindre och
            nya aktörer. Kan man inte genomföra investeringar som skulle kunna
            bidra till bättre konkurrens blir situationen på marknaden ännu
            mer obalanserad.
          </note>
          <note>
            För att säkerställa efterlevnad av reglerna föreslås en skadeståndsskyldighet
            för operatörer med betydande inflytande på en marknad där skyldighetsbeslut
            enligt LEK inte följs. Man ska också ge PTS de upplysningar och
            handlingar som behövs för att PTS ska kunna utföra sitt tillsynsarbete.
            Följer man inte detta kan man få betala vite. PTS begäran om information
            får inte överklagas.
          </note>
          <note>
            Herr talman! Jag yrkar bifall till förslaget i betänkandet och
            avslag på reservationen eftersom åtgärder föreslagna i propositionen
            om en effektivare lag om elektronisk kommunikation möjliggör snabbare
            avgörande av mål enligt LEK. Antalet tvister om mål bedöms minska,
            mindre resurser kommer att förbrukas och därmed kan kostnaderna
            minska. De konkurrensfrämjande besluten får snabbare genomslag,
            och konkurrensen på marknaden kommer att fungera bättre. Långsiktiga
            investeringar kommer att öka, och konsumenterna får bättre tillgång
            till elektronisk kommunikation och tillhörande tjänster. En effektivare
            lag om elektronisk kommunikation är en förutsättning för att nå
            vårt mål om IT-samhället.
          </note>
          <note type="speaker">
            Anf. 82 DÉSIRÉE LILJEVALL (s) replik:
          </note>
          <note>
            Herr talman! Det här replikskiftet kommer inte att handla om
            huruvida förslaget som ligger är nödvändigt eller inte, för det
            är Eliza Roszkowska Öberg och jag överens om. I stället vill jag
            låta Eliza Roszkowska Öberg ägna några minuter åt att fundera
            över bristerna i en funktionell separation.
          </note>
          <note>
            En av de främsta bristerna, som jag vill trycka extra på, är
            landets säkerhet. Försvarets radioanstalt ha påpekat vilka risker
            som privat ägo av kopparnätet skulle medföra. Försvarsmakten använder
            nämligen kopparnätet för att kommunicera. Det är inte svårt att
            föreställa sig vad som skulle kunna inträffa om kopparnätet hamnade
            i orätta händer, vilket skulle kunna hända om Telia Sonera säljs
            vidare i tredje eller fjärde led. Tekniskt sett är det möjligt
            för nätägaren att kontrollera och avlyssna trafiken på nätet.
            Ser man det ur ett försvarsperspektiv reser sig håren på armarna.
          </note>
          <note>
            Hur kommer Eliza Roszkowska Öberg att ta till sig de brister
            som Försvarets radioanstalt fört fram? Hur ska svenska folket
            veta att utförsäljningen av Telia Sonera inte äventyrar rikets
            säkerhet?
          </note>
          <note type="speaker">
            Anf. 83 ELIZA ROSZKOWSKA ÖBERG (m) replik:
          </note>
          <note>
            Herr talman! Som Désirée Liljevall säger gäller denna diskussion
            inte den proposition som vi diskuterar i dag. Propositionen som
            vi diskuterar och debatterar i dag gäller effektivisering av lagen
            om elektronisk kommunikation. Den gäller inte separation av Telia
            Sonera och inte försäljning av vissa statligt ägda företag utan
            effektivisering av lagen om elektronisk kommunikation.
          </note>
          <note type="speaker">
            Anf. 84 DÉSIRÉE LILJEVALL (s) replik:
          </note>
          <note>
            Herr talman! Jag kommer inte att ge mig. Vi har lämnat ett särskilt
            yttrande om detta, och jag vill att Eliza Roszkowska Öberg verkligen
            får höra mina argument för en strukturell separation om och om
            igen.
          </note>
          <note>
            Jag har många med mig på tåget, även bland Eliza Roszkowska Öbergs
            politiska kolleger. Strax innan sommaren gick tre riksdagsledamöter
            från Moderaterna, Centerpartiet och Kristdemokraterna tillsammans
            ut i en debattartikel i Dagens Nyheter och kritiserade utförsäljningen
            av Telia Sonera. De angav flera skäl till detta, men huvudargumentet
            löd: Vi vill att nätet ska separeras från Telia Sonera och läggas
            ut i ett separat bolag med svenska staten som fortsatt ägare.
            Jag håller helt med Eliza Roszkowska Öbergs kolleger i detta påstående.
          </note>
          <note>
            Frågan är om Eliza Roszkowska Öberg tar sitt förnuft till fånga,
            sällar sig till denna grupp av borgerliga politiker och i fortsättningen
            också pläderar för en strukturell separation.
          </note>
          <note type="speaker">
            Anf. 85 ELIZA ROSZKOWSKA ÖBERG (m) replik:
          </note>
          <note>
            Herr talman! Jag påminner ännu en gång om att det inte är den
            debatten vi för just i dag, men samtidigt måste jag svara på vissa
            frågor.
          </note>
          <note>
            Jag får tacka för synpunkter från Socialdemokraternas sida jag
            känner till dem och påminna Désirée Liljevall om att en rapport
            från PTS angående förslag på hur man ska separera Telia Sonera
            just nu bereds inom Regeringskansliet. Vi får svar under våren,
            och då får vi fatta beslut. Det är ännu inte beslutat vilken modell
            vi ska använda. Det finns många olika modeller, och vi kommer
            att välja den som motsvarar krav på konkurrens på marknaden på
            bästa sätt.
          </note>
          <note type="speaker">
            Anf. 86 PETER PEDERSEN (v) replik:
          </note>
          <note>
            Herr talman! Eliza Roszkowska Öberg ska ha heder av att hon på
            ett skickligt sätt redogör för de tekniska skrivningarna i propositionen.
            Beskrivningen är helt korrekt, men det man hela tiden döljer från
            regeringens och Elizas håll är att det är en ideologiserad lag,
            vilket jag försökte påpeka. Man skriver en lag i syfte att komma
            åt ett specifikt företag.
          </note>
          <note>
            Jag vill återigen påtala tidsföljden. Man lägger fram ett lagförslag
            i en proposition som kommer i maj 2007. En månad innan, i april,
            har man gett PTS i uppdrag att utreda vissa saker. Det svaret
            får man en månad senare, i juni 2007. Hade det inte varit lämpligt
            att propositionen inväntat att PTS uppdrag fullföljts? Sedan hade
            man kanske kunnat skriva en lag. Eller så kan man, som vi tycker,
            ännu hellre avvakta och se vad som händer med diskussionen om
            funktionell eller strukturell separation i stället för att låtsas
            att detta inte har något med varandra att göra. Varför skriver
            i så fall utskottet i sin majoritetstext att utskottet anser att
            den i motionen åsyftade processen om kopparnätets framtid är en
            viktig fråga i arbetet med att effektivisera marknaden för elektroniska
            kommunikationer? Här erkänner man att det är en viktig fråga.
            Då måste vi också kunna diskutera den här.
          </note>
          <note>
            Jag sade att jag inte kommer att gå in i detalj på alla de förslag
            som finns här för att snabba på processen, men jag tycker att
            det är lite lättvindigt att säga att om vi byter ut dem som brukar
            sitta i våra förvaltningsdomstolar mot ekonomiska experter så
            går det fortare. Om vi säger att man inte får överklaga mer än
            till kammarrätt så går det fortare. Om vi drar ut det i sin förlängning
            kan vi säga att om man inte för överklaga alls så går det ännu
            fortare. Om vi bara sätter in ekonomiska experter blir det ännu
            effektivare. Det finns en viss risk med ett sådant resonemang.
            Man ska väga olika intressen mot varandra.
          </note>
          <note>
            Vår kritik handlar om att man just i ett läge med en mycket inflammerad
            debatt om utförsäljningen av statliga företag lägger fram ett
            förslag om att man ska skärpa den lagstiftning som berör det stora
            företaget.
          </note>
          <note type="speaker">
            Anf. 87 ELIZA ROSZKOWSKA ÖBERG (m) replik:
          </note>
          <note>
            Herr talman! Det gläder mig att Peter Pedersen tyckte om mitt
            anförande. Här måste jag först säga att det inte finns så mycket
            tid till att vänta. Med tanke på hur fort utvecklingen inom elektroniska
            kommunikationer sker och med vilket tempo nya behov och krav på
            marknaden kommer är det oerhört viktigt att vidta åtgärder redan
            nu.
          </note>
          <note>
            Separationen när det gäller Telia Sonera bereds redan nu inom
            Regeringskansliet, som jag har svarat Désirée Liljevall. Vi får
            svaret snart. Det som du, Peter Pedersen, sade i ditt anförande
            tidigare om att Telia Sonera har kommit med ett svar på propositionen
            stämmer inte riktigt. Det var ett pressmeddelande för att informera
            om deras strukturella omorganisationer inom bolaget.
          </note>
          <note type="speaker">
            Anf. 88 PETER PEDERSEN (v) replik:
          </note>
          <note>
            Herr talman! Jag tror inte att man behöver vara någon siare för
            att förstå att Telia Soneras pressmeddelande den 24 september
            har ett visst samband med förslaget att sälja ut företaget och
            diskussionen om kopparnätet och förslaget till ny lag.
          </note>
          <note>
            Nu säger Eliza Roszkowska Öberg att det pågår ett arbete i Regeringskansliet
            och att vi snart kommer att få se ett resultat. Ja, men vi önskade
            att man hade lugnat ned sig och inhiberat det här lagförslaget,
            avvaktat och sett vad regeringen kommit fram till utifrån den
            diskussion som förts. Utifrån den kunskapen hade man sedan kunnat
            lägga fram förslaget. Det är möjligt att det hade kunnat se likadant
            ut. Det vet vi inte. Vi kritiserar att man mitt under pågående
            process med en mycket inflammerad diskussion lägger fram ett sådant
            här lagförslag som direkt påverkar ett av de stora telekommunikationsföretagen
            i Sverige. Det är vår huvudkritik. Det handlar inte om alla dessa
            enskilda tekniska detaljer som Eliza väljer att använda sin tid
            till att diskutera.
          </note>
          <note type="speaker">
            Anf. 89 ELIZA ROSZKOWSKA ÖBERG (m) replik:
          </note>
          <note>
            Herr talman! Människor, företag och myndigheter i Sverige ska
            ha tillgång till elektronisk kommunikation, och den ska vara säker
            och effektiv. Det finns redan nu behov av att effektivisera elektronisk
            kommunikation och lagen om elektronisk kommunikation. Olika tjänster,
            bra kvalitet och priser ska formas av konkurrens och internationell
            harmonisering. Utan klara och tydliga spelregler nu för alla aktörer
            på marknaden kan vissa aktörer avstå från att göra investeringar,
            och det kan påverka till exempel antalet arbetstillfällen negativt.
          </note>
          <note>
            Bara med en effektivt fungerande konkurrens på marknaden kan
            vi skapa förutsättningar för att ligga i framkant när det gäller
            IT och elektronisk kommunikation.
          </note>
          <note>
            Överläggningen var härmed avslutad.
          </note>
          <note>
            14 § En jobbgaranti för ungdomar
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 90 SVEN YNGVE PERSSON (m):
          </note>
          <note>
            Herr talman! Vi ska nu behandla arbetsmarknadsutskottets betänkande
            nr 2 En jobbgaranti för ungdomar . I detta betänkande tillstyrker
            utskottet regeringens förslag om avskaffande av ungdomsinsatserna
            Kommunala ungdomsprogram och Ungdomsgarantin. En jobbgaranti för
            ungdomar ska införas vid upphörandet av dessa insatser. Garantin
            ska kunna anvisas för ungdomar mellan 16 och 24 år från och med
            den 1 december 2007.
          </note>
          <note>
            Ungdomar kommer att omfattas av jobbgarantin efter tre månaders
            inskrivningstid som arbetssökande hos arbetsförmedlingen. Jobbgarantin
            startar med en inledande period med intensifierat stöd till och
            uppföljning av deltagandes arbetssökande. Efter den inledande
            perioden bör det aktiva matchningsarbetet kombineras med förstärkta
            insatser som kan vara praktik eller utbildning. Ersättningen till
            deltagare utformas så att den inte avhåller ungdomar från att
            välja reguljära studier framför arbetslöshet.
          </note>
          <note>
            I ärendet finns också en regel om vad som ska gälla om någon
            avvisar en anvisning till jobbgarantin. Ogiltig frånvaro eller
            annan misskötsamhet inom jobbgarantin bör medföra sanktioner enligt
            regelverk som är jämförbara med dem som gäller vid deltagande
            i aktivitetsgarantin.
          </note>
          <note>
            Herr talman! Utskottet anordnade den 16 oktober en mycket välbesökt
            hearing om ungdomsarbetslöshet som gav en mycket bra bakgrund
            till det hela.
          </note>
          <note>
            I ärendet behandlas även ett antal motioner från den allmänna
            motionstiden hösten 2007 som avser olika insatser för ungdomar.
            Samtliga dessa motioner avstyrks.
          </note>
          <note>
            I en gemensam reservation har företrädarna för Socialdemokraterna,
            Vänsterpartiet och Miljöpartiet yrkat avslag på propositionen.
          </note>
          <note>
            Herr talman! Jag ser nu fram emot en förhoppningsvis bra, intressant,
            ärlig och upplysande debatt som tydligt belyser de båda sidornas
            argument.
          </note>
          <note type="speaker">
            Anf. 91 JENNIE NILSSON (s):
          </note>
          <note>
            Herr talman! Vi ska nu debattera propositionen En jobbgaranti
            för ungdomar . I propositionen föreslår regeringen att ungdomsinsatserna
            Kommunala ungdomsprogram och Ungdomsgarantin ska avskaffas. I
            stället ska ett nytt arbetsmarknadspolitiskt program införas som
            benämns En jobbgaranti för unga.
          </note>
          <note>
            Vi motsätter oss förslaget och anser att propositionen bör avslås.
            Skälen till det är flera, men de landar alla i grundläggande skillnader
            i människosyn. Det är helt klart så att högerns företrädare har
            anammat vårt sätt att identifiera och beskriva problem. Så långt
            är allt väl. Problemet är bara att för dem handlar det bara om
            retorik. När det kommer till att forma politik utifrån den problembild
            som man har identifierat och beskrivit blir det alltsomoftast
            tydligt att ord och handling inte går hand i hand. Skälet till
            det är just att vi har en i grunden olika människosyn.
          </note>
          <note>
            Det blir återigen tydligt när vi nu ser utformningen av politiken
            för de unga som står längst ifrån arbetsmarknaden. Innehållet
            i jobbgarantin beskrivs väldigt vagt, medan kraven på den enskilde
            beskrivs utförligt och konkret.
          </note>
          <note>
            Att över huvud taget kalla det för en jobbgaranti måste dessutom
            ses som falsk marknadsföring då det enda som faktiskt garanteras
            är sänkta ersättningsnivåer.
          </note>
          <note>
            Herr talman! Om man ska försöka sig på att sammanfatta den borgerliga
            regeringens samlade arbetsmarknadspolitik för ungdomar kan man
            bara konstatera att den känns väldigt feltänkt. Gång på gång lyser
            människosynen igenom. Det gäller inte minst när man läser utskottsmajoritetens
            texter. Under rubriken Ungdomar och arbetsmarknaden kan man exempelvis
            läsa hänvisningar till olika statistikuppgifter som gör gällande
            att den goda konjunkturen nu gör att ungdomsarbetslösheten generellt
            sett sjunker även om den fortfarande är högre än för arbetskraften
            totalt sett. De unga som står närmast arbetsmarknaden får nu jobb.
            Detta förhållande gäller dock inte för de långtidsarbetslösa ungdomarna
            som har ökat i antal med hisnande 250 procent på bara ett år med
            en borgerlig regering.
          </note>
          <note>
            Vilken politik levererar man då mot bakgrund av denna problembeskrivning?
            Under rubriken Åtgärder för att underlätta ungdomars inträde på
            arbetsmarknaden kan man läsa följande: Den 1 juli 2007 infördes
            lägre arbetsgivaravgifter för unga.
          </note>
          <note>
            Med andra ord lyfter man fram en generell åtgärd som i första
            hand riktar sig till de unga som står närmast arbetsmarknaden,
            alltså de ungdomar som enligt egen beskrivning med hjälp av konjunkturen
            nu ändå får jobb. Kvar blir alltså ett bidrag till de arbetsgivare
            som har anställt eller ändå skulle ha anställt en ung person.
          </note>
          <note>
            För de långtidsarbetslösa ungdomarna den grupp som verkligen
            behöver politikens hjälp för att komma in på arbetsmarknaden och
            som trots brinnande högkonjunktur ökar lyser intresset dock med
            sin frånvaro.
          </note>
          <note>
            När det gäller jobbgarantin för unga kan konstateras att den
            inte innehåller några som helst egentliga nyheter. Handledning,
            stöd och praktik omnämns i vaga ordalag utan att det beskrivs
            på vilket sätt det skulle vara en skillnad mot tidigare åtgärder.
            Utbildning beskrivs som väsentlig, men alla insatser på detta
            område skjuts på framtiden i avvaktan först på en utredning om
            lärlingsplatser och sedan på att försök inom ramen för gymnasieskolan
            genomförs.
          </note>
          <note>
            De ungdomar som i dag befinner sig i en situation där man av
            olika skäl har en för kort, avbruten eller icke gångbar utbildning
            tycks man välja att helt bortse från.
          </note>
          <note>
            Det som är nytt är dock förslaget om att ungas arbetslöshetsförsäkring
            ska trappas ned snabbare än äldres. Vi ansluter oss här till den
            kritik som många av remissinstanserna har framfört om att förslaget
            är direkt diskriminerande. Att unga tvingas betala full avgift
            till a-kassan utan att få samma rätt till ersättning som andra
            är för oss helt oacceptabelt.
          </note>
          <note>
            Vi tar också avstånd från den människosyn som präglar hur man
            har valt att utforma förslaget. Är man inte matchnings- eller
            coachningsbar inom hundra dagar utgår regeringen tydligen från
            att grundproblemet är att man inte vill arbeta. Endast det kan
            förklara borgarnas absoluta tilltro till sänkt a-kassa som ett
            arbetsmarknadspolitiskt instrument.
          </note>
          <note>
            Herr talman! Problemet för de långtidsarbetslösa unga är inte
            som regeringen tycks tro att de inte söker jobb. Problemet är
            i stället oftast brist på utbildning eller arbetslivserfarenhet.
            Vi socialdemokrater föreslår därför ett annat fokus än regeringen.
            Vi vill se riktade insatser som gör det möjligt också för de unga
            som i dag befinner sig längst ifrån arbetsmarknaden att kunna
            dra fördel av den goda konjunkturen.
          </note>
          <note>
            Vi föreslår riktade insatser där ungdomar i ett tidigt skede
            ska få individuellt utformat stöd. Arbetsförmedlare som arbetar
            med unga ska vara utbildade för att kunna möta ungas behov. Vi
            anser att den nuvarande åldersgränsen för arbetsmarknadsutbildning
            bör ses över och anpassas så att den blir tillgänglig också för
            dem som är under 25 år i de fall det bedöms kunna leda till arbete.
          </note>
          <note>
            Vi vill dessutom införa en ny form av kvalificerad bristyrkesutbildning,
            så kallade avstampsutbildningar. Dessa utbildningar ska inte kräva
            några förkunskaper utan vara öppna för alla långtidsarbetslösa
            ungdomar mellan 20 och 24 år just för att många unga som har varit
            arbetslösa länge har bristande utbildning. Avstampsutbildningarna
            kan med fördel genomföras i samarbete med arbetsgivare och ska
            fokusera på att lära ut specifika yrkeskunskaper inom ett yrke
            där det råder arbetskraftsbrist.
          </note>
          <note>
            Vi vill på liknande sätt i samverkan med arbetsmarknadens parter
            utveckla lärlings- och traineeplatser så kallade introjobb som
            riktar sig till de unga som är klara med sin utbildning i gymnasiet
            eller högskolan men som behöver färdigutbildning direkt i arbetslivet.
            Ett introjobb innebär en möjlighet för ungdomar att lära sig ett
            yrke under kvalificerad handledning.
          </note>
          <note>
            I vår skuggbudget har vi avsatt medel för dessa insatser.
          </note>
          <note>
            Herr talman! Utskottsmajoritetens svar kan kortfattat sammanfattas
            med att man visserligen gillar flera av våra förslag men att man
            tycker att de i allt för hög grad är att jämföra med bidrag. Tydligare
            än så kan det väl inte sägas! I alliansens värld ser man såväl
            a-kassan som arbetsmarknadsåtgärder som riktar sig till enskilda
            individer som bidrag, men man har inga problem med bidrag till
            arbetsgivare i form av sänkta arbetsgivaravgifter.
          </note>
          <note>
            I vår värld är a-kassan en försäkring, och arbetsmarknadsåtgärder
            är politiska verktyg för att bygga framtiden.
          </note>
          <note>
            Herr talman! Den borgerliga majoriteten tror väl sannolikt på
            sina förslag, så jag ska ge dem en chans att utveckla hur de tänker
            genom att avsluta med några frågor.
          </note>
          <note>
            Ekonomiska incitament är uppenbarligen den metod som den nya
            regeringen tror mest på när det gäller att bekämpa arbetslöshet.
            Men varför tror man att unga behöver starkare ekonomiska incitament
            än vuxna? Och tycker man verkligen att det är rimligt att unga
            ska ha ett sämre försäkringsskydd än andra trots att de betalar
            lika mycket till försäkringen?
          </note>
          <note>
            Det finns andra grupper med motsvarande svårigheter att komma
            in på arbetsmarknaden, exempelvis äldre eller utlandsfödda med
            krångliga efternamn. Kan vi förvänta oss mer av sänkta ersättningsnivåer
            även för dessa grupper?
          </note>
          <note>
            I propositionen anförs att en tyngdpunkt kommer att ligga på
            intensifierat stöd till och uppföljning av ungas arbetssökande.
            Vad innebär det konkret, och hur går det ihop med de omfattande
            neddragningar av antalet arbetsförmedlare som regeringen tidigare
            har beslutat om? Varför har man ett medvetet glapp på nästan ett
            helt år mellan de åtgärder som man avvecklar och de som man inför?
          </note>
          <note>
            Slutligen: Kan den borgerliga majoriteten verkligen inte se att
            man håller på att sjabbla bort möjligheten att använda högkonjunkturen
            till att ge också de unga som står längst ifrån arbetsmarknaden
            en chans till jobb?
          </note>
          <note>
            Förlorarna på regeringens politik är de unga, de företag som
            inte får tag på arbetskraft med rätt kompetens och samhället i
            stort. Mot bakgrund av det vill jag yrka bifall till Socialdemokraternas,
            Vänsterpartiets och Miljöpartiets gemensamma reservation som innebär
            ett avslag på förslaget i propositionen.
          </note>
          <note type="speaker">
            Anf. 92 JOSEFIN BRINK (v):
          </note>
          <note>
            Herr talman! I morse vaknade jag som säkert många andra till
            nyheten att Ungdomsstyrelsens senaste rapport Ung i dag visar
            att en fast och trygg anställning blir ett allt viktigare krav
            från dagens unga. Åtta av tio i denna undersökning sade att de
            väldigt högt prioriterar att få en trygg och fast anställning.
            Det är inte så konstigt med tanke på att hälften av alla unga
            i dag som har ett jobb har en otrygg, tillfällig anställning.
          </note>
          <note>
            Detta är också huvudorsaken till att ungdomar är överrepresenterade
            i arbetslöshetsstatistiken. De flesta unga är inte arbetslösa
            länge utan ofta.
          </note>
          <note>
            Här har regeringen och den borgerliga majoriteten ett problem,
            minst sagt, eftersom deras tal om fördelarna med flexibilitet
            och det härliga med att prova på olika jobb och röra på sig inte
            har något stöd bland dem som befinner sig i denna visstidskarusell.
            Den politik som förs och som stimulerar till fler otrygga anställningar
            har inte stöd bland landets unga som är de som är målgruppen för
            denna politik. Det är en politik som kommer att leda till fortsatt
            hög ungdomsarbetslöshet och fortsatt försämring av ungas ekonomi
            och levnadsvillkor.
          </note>
          <note>
            Detta menar vi i Vänsterpartiet, till skillnad från regeringen,
            är att gå i helt fel riktning. Vi menar att vad politiken måste
            ta ansvar för är att förbättra ungas levnadsvillkor, och man ska
            inte behöva börja sitt vuxenliv och sitt arbetsliv med att valsa
            runt som extraarbetskraft år ut och år in. Därför är en av de
            viktigaste insatserna för att minska ungdomsarbetslösheten att
            minska de otrygga anställningarna och i stället se till att stimulera
            trygga anställningar så att unga människor får en bra grund att
            stå på så att de kan skaffa en egen bostad, flytta hemifrån och
            påbörja sitt självständiga, vuxna liv. Det är också det mest effektiva
            sättet att minska ungdomsarbetslösheten.
          </note>
          <note>
            En annan viktig sak är att sätta in tidiga insatser för de unga
            som man redan från början vet löper en stor risk att bli långvarigt
            arbetslösa. Det går att ringa in vad det är som leder till långvarig
            arbetslöshet. Bristande utbildning är kanske den mest avgörande
            problematiken.
          </note>
          <note>
            Därför vill vi satsa väsentligt mer än vad regeringen vill göra
            på arbetsmarknadsutbildningar som man kan sätta in tidigt. Man
            ska inte behöva vänta in att bli långtidsarbetslös om det redan
            från början går att se att personen inte ens har gått färdigt
            gymnasiet. Då ska man erbjudas en möjlighet att få en arbetsmarknadsutbildning
            så att man faktiskt har möjlighet att söka jobb.
          </note>
          <note>
            Denna typ av tidiga insatser är nu nästan helt borta för att
            man har lagt allt krut på att i stället ha program för människor
            som redan har blivit långtidsarbetslösa. Man väntar in långtidsarbetslösheten.
          </note>
          <note>
            I dag debatterar vi då det program som man erbjuder till långtidsarbetslösa
            unga. Det är en grupp, som har sagts tidigare här, som har ökat
            med över 250 procent sedan den borgerliga regeringen tillträdde,
            så det finns ju definitivt behov av insatser här.
          </note>
          <note>
            Jag är den första att tillstå att det kommunala ungdomsprogrammet
            och ungdomsgarantin inte har hållit tillräckligt bra kvalitet.
            Det är inget självändamål att bevara program och åtgärder som
            inte har fungerat tillräckligt bra. Att göra om och göra nytt
            när någonting inte fungerar är bara bra.
          </note>
          <note>
            Men då måste ju själva poängen med att göra någonting nytt vara
            att det ska ha en reell möjlighet att bli bättre än det gamla,
            och det är väldigt svårt att se hur det nu föreslagna programmet,
            jobbgaranti för unga, ska kunna bli ett bättre alternativ för
            långtidsarbetslösa än vad de gamla ungdomsprogrammen var.
          </note>
          <note>
            Till att börja med kan man konstatera att själva namnet är direkt
            missvisande. Det finns ju inga som helst garantier om några jobb
            här. Av det lilla som går att utläsa i förslaget om vad innehållet
            ska vara ser man att det handlar om jobbsökaraktiviteter, coachning
            och sedan lite diffust beskrivna insatser som kan vara till exempel
            utbildning eller praktik. Det är ju inte precis något revolutionerande
            jämfört med hur de tidigare programmen har sett ut.
          </note>
          <note>
            Det som däremot är konkret och som är oroväckande är att hela
            det här programmet, som ju ska starta om bara en månad, är väldigt
            illa finansierat. Man kan bara se till personalresurserna för
            den första fasen i programmet, där individuell coachning, stöd
            och hjälp vid jobbsökaraktiviteter ska ingå. Man har inte avsatt
            några extra medel för att anställa sådana personer på arbetsförmedlingarna.
          </note>
          <note>
            Redan i dag är det så att det finns stora problem ute på förmedlingarna
            med att ge den personliga service som utlovades till deltagarna
            i jobb- och utvecklingsgarantin. Tanken där var att varje handläggare
            skulle ansvara för mellan 10 och 15 personer. I själva verket
            har man i dag upp till 50 personer per handläggare i den så kallade
            individuella coachningen.
          </note>
          <note>
            Om bara en månad ska alltså ytterligare 8 000 personer, 8 000
            långtidsarbetslösa unga, ha rätt att få personligt stöd och service.
            Jag undrar ganska oroligt hur det ska gå till, när man inte ger
            några extra pengar till att anställa mer personal till att genomföra
            det här ute på arbetsförmedlingarna.
          </note>
          <note>
            Det går inte att se vari den konkreta förbättringen i kvaliteten
            jämfört med tidigare program ligger, i synnerhet som den kritik
            som har framförts mot de tidigare programmen i huvudsak handlat
            om att arbetsförmedlingen inte ägnade tillräckligt mycket tid
            åt var och en av deltagarna i de här programmen.
          </note>
          <note>
            Herr talman! Lika vagt och luddigt som själva innehållet och
            finansieringen i den här så kallade jobbgarantin är beskrivna,
            lika detaljerat och konkret beskrivs de nya, försämrade reglerna
            för ersättning till deltagarna som regeringen nu vill införa.
            Den borgerliga majoriteten skriver i betänkandet att syftet med
            regeringens förslag inte är att försämra situationen för enskilda
            människor. Då måste jag faktiskt ställa den ganska självklara
            frågan till den borgerliga majoriteten i utskottet: Varför gör
            ni det då?
          </note>
          <note>
            Varför inför ni en särbestämmelse i a-kassan som ger unga människor
            sämre ersättning än äldre, trots att de betalar samma avgift för
            att vara med? Det är ju väldigt svårt att se det som någonting
            annat än just en försämring för enskilda människor.
          </note>
          <note>
            Redan förra hösten chockhöjde ni avgifterna för alla medlemmar
            i a-kassan, sänkte ersättningsnivåerna och gjorde det betydligt
            svårare att kvalificera sig för att få ersättning. Och nu genomför
            ni ytterligare en försämring av arbetslöshetsförsäkringen genom
            att halvera den tid då man får ut 80 procent av sin tidigare inkomst
            men inte för alla den här gången utan bara för dem som inte har
            fyllt 25. Det finns ett begrepp för den typen av godtycklig särbehandling,
            och det begreppet är diskriminering.
          </note>
          <note>
            Hur kan den borgerliga majoriteten i utskottet försvara att man
            inför åldersdiskriminering i arbetslöshetsförsäkringen? Vad ska
            ni säga till en 23-åring som har betalat in den förhöjda avgiften
            till a-kassan och som, när han eller hon blir arbetslös, får veta
            att han eller hon bara kommer att få ut sin ersättning under hälften
            så lång tid som kollegan som har fyllt 25?
          </note>
          <note>
            Nu förbereds väl inlägg här med vilka man hoppas plocka billiga
            poäng genom att säga att Vänstern bara pratar om bidrag i stället
            för jobb. Men det är ju inte det som det handlar om här. Det finns
            ingenting i världen som säger att man inte kan sätta in tidiga
            och effektiva insatser för att hjälpa arbetslösa unga att få ett
            jobb och samtidigt ha en rättvis behandling i a-kassan. Det sambandet
            finns ju över huvud taget inte.
          </note>
          <note>
            Vi föreslår i vårt budgetförslag både fler och mer effektiva
            insatser som arbetsmarknadsutbildningar, praktikplatser, anställningsstöd
            och en särskild utbildningssatsning just för långtidsarbetslösa
            unga med bibehållet rättvist utfall från a-kassan.
          </note>
          <note>
            Vi köper nämligen inte idén att det är lathet som gör att människor
            är arbetslösa. Och vi köper definitivt inte idén att unga människor
            skulle vara särskilt lata och slöa och att de därför måste plågas
            lite extra. Unga människor vill ha jobb. Det finns ingenting värre
            än att var 1920 år och inte ha någonting att göra eller någonstans
            att ta vägen och att inte kunna försörja sig själv. Men om man
            av en eller annan anledning inte lyckas hitta ett jobb är det
            samhällets uppgift att se till att man får det stöd och den hjälp
            som man behöver för att kunna hitta ett jobb, och man ska inte
            behöva hamna i ekonomisk misär för att man inte har hittat ett
            jobb.
          </note>
          <note>
            Jobbgarantin för unga är ingen garanti för någonting annat än
            försämrad ekonomi, diskriminerande särbehandling och fortsatt
            ovisshet för landets unga arbetslösa. Förslaget är dessutom ett
            hafsverk, och jag menar att man handskas väldigt ovarsamt med
            unga människors framtid och hela tilltro till samhället.
          </note>
          <note>
            Därför yrkar jag avslag på propositionen i dess helhet och bifall
            till reservation nr 1.
          </note>
          <note type="speaker">
            Anf. 93 ULF HOLM (mp):
          </note>
          <note>
            Herr talman! När jag först hörde talas om att det skulle komma
            ett förslag om en jobbgaranti för ungdomar blev jag faktiskt glad.
            Jag tänkte att äntligen kommer ett förslag som kan vara i rätt
            riktning. Det har inte varit så många förslag från den borgerliga
            regeringen som har varit i den riktningen. Det här skulle kunna
            vara ett stöd till de ungdomar som inte har ett jobb.
          </note>
          <note>
            Men nu när jag sedan läst in mig på förslaget och vad det i praktiken
            handlar om är jag faktiskt grymt besviken. Regeringens jobbgaranti
            för ungdomar är inget annat än en stor bluff.
          </note>
          <note>
            Innehållet i jobbgarantin är ytterst kort beskrivet i propositionen.
            Den nödvändiga personliga handledningen för att se varje enskilds
            behov, stödet som behövs och praktikplatserna omnämns i väldigt
            diffusa ordalag medan kravet på de enskilda ungdomarna beskrivs
            mycket utförligt och konkret.
          </note>
          <note>
            Det är avslöjande vilken negativ syn på de enskilda ungdomarna
            som regeringen har, en syn som skiljer sig kraftigt från Miljöpartiets.
            Miljöpartiet är övertygat om att unga människor inget hellre vill
            än att hitta ett varaktigt jobb och i och med detta få möjlighet
            till egen bostad och att bilda familj.
          </note>
          <note>
            Miljöpartiets bild av verkligheten stämmer överens med den rapport
            som Ungdomsstyrelsen i dag överlämnat till regeringen och som
            visar att nästan åtta av tio tycker att fast anställning är viktigt,
            vilket är en ökning med 10 procent sedan den tidigare undersökningen
            för fem år sedan.
          </note>
          <note>
            Utifrån detta anser Miljöpartiet att det är mycket viktigt att
            åtgärder sätts in för att hjälpa ungdomar in på arbetsmarknaden.
            I till exempel betänkandet Ungdomar, stress och psykisk ohälsa
            från 2006 slås fast att de psykiska problemen blivit allt vanligare
            de senaste 20 åren och att de två viktigaste orsakerna till detta
            är dels den ökade svårigheten för ungdomar att få jobb, dels individualiseringen
            av samhället. Därför är det väldigt viktigt att insatser sätts
            in för att hjälpa ungdomar att få jobb.
          </note>
          <note>
            Det är också viktigt att se till att det handlar om trygga anställningar.
            Regeringen skriver själv i propositionen att antalet ungdomar
            med timanställning har ökat kraftigt och att unga kvinnor utgör
            en majoritet av den grupp sysselsatta som har tillfälliga anställningar
            och deltidsarbeten. Det står på s. 15 i propositionen. Utifrån
            denna kunskap är det viktigt att dels ge förutsättningar för att
            jobben skapas, dels ha olika hjälpprogram för ungdomar som har
            problem att få ett jobb.
          </note>
          <note>
            Denna personliga coachning eller handledning för arbetslösa ungdomar
            kostar pengar, pengar som regeringen inte skaffat fram, vilket
            vi är ytterst kritiska till. Regeringen skapar en ungdomsgaranti
            men sätter krokben för möjligheten att i praktiken stödja ungdomar
            att hitta ett jobb. Miljöpartiet har därför i sin skuggbudget
            till regeringens förslag på budget lagt in mer pengar till arbetsmarknadsåtgärder
            just därför att vi anser att samhället måste stödja de personer
            som strävar efter att hitta ett jobb.
          </note>
          <note>
            Herr talman! Ungdomsgarantin ska ersätta såväl det kommunala
            ungdomsprogrammet som ungdomsgarantin, vilket säkert inte så många
            kommer att sakna eftersom inget av programmen var perfekt. De
            kunde ha gjorts betydligt bättre de löste ju inte problemet med
            hög ungdomsarbetslöshet.
          </note>
          <note>
            Det ställningstagandet betyder emellertid inte att vi är beredda
            att acceptera den så kallade jobbgarantin för ungdomar då vi inte
            ser att den innehåller några nya konkreta åtgärder som leder till
            jobb. Vi ser heller inga förslag i ungdomsgarantin som gynnar
            jämställdheten bland unga på arbetsmarknaden. Det är oroande med
            tanke på hur det gått med till exempel nystartsjobben, där endast
            tre av tio nya jobb gått till kvinnor. Det enda som är nytt med
            den så kallade jobbgarantin är att ersättningarna försämras, vilket
            vi bestämt avvisar.
          </note>
          <note>
            Herr talman! Miljöpartiet har givetvis inget emot en jobbgaranti
            värd namnet. Men i likhet med vår uppfattning om deltagande i
            jobb- och utvecklingsgarantin anser vi att det är orimligt med
            ekonomiska bestraffningar för aktiviteter som syftar till att
            skaffa jobb. Dessutom handlar det om direkt åldersdiskriminering.
            Ungdomars egenavgifter till a-kassan bygger på samma principer
            som för övriga. De får alltså betala lika höga egenavgifter till
            a-kassan som de äldre, men när de behöver nyttja försäkringen
            blir ersättningen lägre. Det är givetvis helt orimligt.
          </note>
          <note>
            Jobbgarantin är heller ingen garanti för jobb. Många remissinstanser
            har också anmärkt på detta eftersom man av garanti i namnet kan
            dra slutsatsen att det verkligen handlar om en garanti. Jobbgarantin
            garanterar dock inte att var och en får en reguljär anställning.
          </note>
          <note>
            Av regeringens proposition framgår också att jobbgarantin kan
            handla om praktikplats eller utbildning. Miljöpartiet har ingenting
            emot vare sig utbildning eller praktik. Men att kalla det för
            jobb, som en reguljär anställning, är att segla under falsk flagg.
            Det är anmärkningsvärt med tanke på den omfattande kritik som
            alliansens partier riktade mot den tidigare riksdagsmajoriteten
            när det bland annat gällde plusjobben. Då påstods det att det
            handlade om att fiffla med statistik och att dölja utanförskapet.
            Med samma logik kan man ställa frågan: Handlar jobbgarantin för
            ungdomar egentligen bara om att dölja en besvärande hög ungdomsarbetslöshet?
          </note>
          <note>
            Precis som flera remissinstanser anser även vi att det är viktigt
            att jobbgarantin börjar gälla tidigare eller senast inom tre månader.
            Enligt regeringen ska man vara inskriven hos arbetsförmedlingen
            i tre månader innan något händer. Vi tror att det kan vara nödvändigt
            med tidigare insatser från samhällets sida.
          </note>
          <note>
            För de ungdomar som inte uppfyller villkoren för arbetslöshetsersättning
            är det utvecklingsersättning som gäller. Vad det betyder i pengar
            för den enskilde är inte alldeles enkelt att utläsa av skrivningarna
            i propositionen, där det står att ersättningsnivån på utvecklingsersättning
            bör anpassas till nivåerna inom studiestödssystemet. Så skriver
            regeringen i propositionen. Det torde betyda en ersättningsnivå
            på mellan 1 050 och ca 2 500 kronor i månaden. Huruvida regeringen
            tänker sig att personer som deltar i jobbgarantin även ska kunna
            ta studielån kan man inte utläsa av propositionen.
          </note>
          <note>
            Det är alldeles uppenbart att många av dem som kan hamna i jobbgarantin,
            och som bara blir berättigade till utvecklingsersättning, inte
            kommer att kunna försörja sig utan ytterligare ekonomiskt bistånd
            från samhället. Många kommer att vända sig till kommunerna för
            att söka försörjningsstöd, som ju inte är tänkt att användas annat
            än vid tillfälliga försörjningsproblem. Det är därför inte konstigt
            att Sveriges Kommuner och Landsting yrkar avslag på förslaget
            i sitt remissvar. Detta borde regeringen ha lyssnat på.
          </note>
          <note>
            Sammanfattningsvis diskriminerar regeringens förslag, i förhållande
            till äldre, de ungdomar som har rätt till arbetslöshetsersättning
            vid arbetslöshet trots att de betalar samma egenavgifter som övriga
            medlemmar i a-kassan. För övriga gäller en ersättning som förmodligen
            inte ens når upp till normen för kommunalt försörjningsstöd. Inte
            heller är jobbgarantin någon garanti för att få jobb, trots namnet.
          </note>
          <note>
            Mot bakgrund av detta, herr talman, avstyrker Miljöpartiet propositionen
            i dess helhet och yrkar bifall till reservation 1 tillsammans
            med Socialdemokraterna och Vänsterpartiet.
          </note>
          <note type="speaker">
            Anf. 94 CATHARINA ELMSÄTER-SVÄRD (m):
          </note>
          <note>
            Herr talman! I dag har vi fokus på ungdomar som inte har arbete,
            även om det också i övrigt finns oerhört många människor som är
            i behov av och vill ha ett arbete.
          </note>
          <note>
            Att ungdomar är arbetslösa är för oss inte ett nytt problem.
            Däremot ska vi komma ihåg att det inte var så länge sedan, precis
            före förra valet, som vi hörde den tidigare statsministern säga
            att ungdomsarbetslösheten inte var ett problem. Jag är oerhört
            glad över att vi har fått ett friskt uppvaknande, för ungdomsarbetslösheten
            är ett stort problem.
          </note>
          <note>
            Vi vet att ju längre tid det tar att komma in på arbetsmarknaden
            desto mer påverkas du som person för resten av ditt liv. Och inte
            bara det, ju längre tid det tar att få sitt första arbete desto
            svårare är det att komma in på arbetsmarknaden över huvud taget.
          </note>
          <note>
            Det vi också vet, om vi tittar i backspegeln, är att de ungdomar
            som i dag är arbetslösa, liksom många av dem som befinner sig
            i kommunernas försörjningsstöd, är personer med bristfällig skolgång.
            De har misslyckats, inte fått rätt stöd och rätt fokus på kunskap
            i grundskolan. De har heller inte fullgjort en gymnasieutbildning.
            Det innebär att vi måste börja i det hävet och fråga oss vad mer
            vi kan göra åt skolan i dess helhet. Det kommer min kollega Hans
            Backman att ta upp lite senare.
          </note>
          <note>
            Dessutom är det oerhört viktigt att se vad som görs och har gjorts
            av regeringen så här långt. Jag ska nämna några saker innan jag
            går in på nästa häv. Som nämndes tidigare införde vi nystartsjobben
            från den 1 januari. De skulle gälla för personer mellan 20 och
            25 år. Det räckte att personerna hade varit arbetslösa i sex månader
            för att få rätt till ett nystartsjobb till skillnad från andra
            som hade varit arbetslösa i ett år. Vi ville särskilt rikta fokus
            på unga människor. Från och med nästa år finns möjligheten med
            nystartsjobb även i offentlig sektor. Det kommer framför allt
            att gynna kvinnor, något som Ulf Holm ju efterfrågade.
          </note>
          <note>
            Ja, Jennie Nilsson, vi införde en generell nedsättning av sociala
            avgifter för unga när företagare anställde personer mellan 19
            och 24 år. Det var en viktig signal om att göra det billigare
            att anställa för att ungdomar därigenom skulle få in en fot på
            arbetsmarknaden.
          </note>
          <note>
            Nu finns det kritik mot en jobbgaranti för ungdomar, som är nästa
            steg. Den ska ses som en del av helheten i allt det vi gör. Kritikerna
            frågar varför man ska vänta i tre månader. Då vill jag påminna
            mina kolleger om att vi redan i höstas gjorde det tydligt för
            arbetsförmedlingarna att i stället för att vänta 100 dagar, som
            var fallet under den tidigare regeringen, ska en handlingsplan
            upprättas inom 30 dagar. Om personen är under 25 år ska den upprättas
            ännu tidigare.
          </note>
          <note>
            Det finns vid arbetsförmedlingarna ett tydligt fokus på mottagandet,
            och man håller nu också på att omorganisera för att kunna ge ungdomar
            ett tidigt stöd och tidigt kunna aktivera dem i matchningen av
            jobb.
          </note>
          <note>
            Det som nu händer, nästa steg, är att vi från den 1 december
            vill införa en jobbgaranti för ungdomar. Det innebär en tidig,
            kvalificerad bedömning av varje enskild individ. Jag vänder mig
            mot det som Socialdemokraterna skriver i sin reservation, nämligen
            att vi skulle se ungdomar som ett homogent kollektiv. Det är precis
            tvärtom. Nu handlar det om att se till vars och ens behov utifrån
            de förutsättningar man har.
          </note>
          <note>
            När man inte kommit ut i arbete och fått tillräcklig hjälp inom
            tre månader är man berättigad till jobbgaranti för ungdomar. Vi
            kommer förhoppningsvis inte att få så många nya ungdomar i den,
            men vi har en rejäl stock att ta över på grund av tidigare misslyckanden.
            Då har vi sagt att vi inte vill styra ovanifrån exakt vad innehållet
            ska vara, eftersom vi i så fall skulle tappa poängen med att se
            till varje individs behov.
          </note>
          <note>
            När det gäller arbetsförmedlingarna har vi öppnat upp för fler
            aktörer redan i det tidigare skedet, matchning och coachning,
            i form av kompletterande aktörer. Det gäller även inom jobbgarantin.
            Också detta uppfattas som något positivt, inte minst från arbetsförmedlingarnas
            sida.
          </note>
          <note>
            Det har kommit en hel del invändningar. Oppositionen säger att
            beredningen är bristfällig och propositionen luddig. Ändå är vi
            mycket tydliga med vad det är vi vill. Med fokus på individen
            kan man ju inte styra allting uppifrån. Vidare skulle det vara
            fråga om ett hafsverk och att vi snarare vill visa handlingskraft.
            Ja, det är väl tur att det nu finns en regering som avser att
            visa lite handlingskraft när det gäller problematiken med ungdomar
            och deras arbetslöshet.
          </note>
          <note>
            Det finns pengar med till detta. Det är inte alls så att det
            är underfinansierat. Jag vill påminna om att när jobb- och utbildningsgarantin
            infördes var det mer resurser till det än vad som fanns till den
            tidigare aktivitetsersättningen.
          </note>
          <note>
            Det sägs att det skulle vara fel namn med jobbgaranti. Det är
            en invändning. Det är ingen garanti för att få jobb. Men vi garanterar
            att insatserna ska ske tidigt och att de ska leda till jobb.
          </note>
          <note>
            Det talas om att vi inför en åldersdiskriminering när vi trappar
            ned ersättningarna på grund av ålder. Min uppfattning är att det
            ändå finns forskning och erfarenheter som visar att det finns
            ett samband mellan ersättningarnas utbetalning och hur lång tid
            man är arbetslös.
          </note>
          <note>
            Inte minst gjordes det i Finland en utvärdering år 20022005 när
            man höjde ersättningen från 52 procent till 60 procent. Tiden
            i arbetslöshet försköts ytterligare en månad.
          </note>
          <note>
            Vi ska också veta att ungdomar under 24 år i snitt är arbetslösa
            i 33 dagar. Det innebär 100 dagar med 80 procent i ersättning.
          </note>
          <note>
            Jag tror att diskussionen om diskriminering leder fel. Det ni
            glömmer är att dessa ungdomar tidigare får mer stöd än vad man
            annars är berättigad till. Det kompenseras både med krav och med
            stöd.
          </note>
          <note>
            Låt mig avsluta med att rikta mig till Jennie Nilsson. Hon påstår
            att vi har en grundläggande skillnad i människosyn. Jag tror att
            Jennie Nilsson har helt rätt i det.
          </note>
          <note>
            Jag uppfattar att Socialdemokraterna hellre ser människor i en
            åtgärd med en hög ersättning och hellre låter det vara höga skatter
            för de få som jobbar. Vi ser hellre från alliansen att människor
            har chans till jobb med lön och en lägre skatt för alla som jobbar.
          </note>
          <note>
            Det innebär att man de facto är arbetslös om man är i åtgärd.
            Det är så vi väljer att definiera det hela. Då ska man ha stöd
            och hjälp för att komma tillbaka i arbete.
          </note>
          <note>
            Det är viktigt att ha i människosynen. Det handlar om egen makt
            i stället för det som människor hittills har haft, nämligen en
            vanmakt.
          </note>
          <note type="speaker">
            Anf. 95 JOSEFIN BRINK (v) replik:
          </note>
          <note>
            Herr talman! Catharina Elmsäter-Svärd säger här att det man har
            gjort är att man har beslutat att upprätta en handlingsplan snabbare
            än tidigare. Det tycker jag är jättebra. Jag tycker absolut att
            man ska upprätta en handlingsplan så snabbt som möjligt när en
            person skrivs in på arbetsförmedlingen.
          </note>
          <note>
            Problemet är bara att det blir lite meningslöst att upprätta
            en sådan handlingsplan om personen sedan ändå måste vänta i 100
            dagar innan denne får en insats. Det är det stora problemet. Den
            politik som ni bedriver har avlövat alla de insatser som man kunde
            sätta in tidigare.
          </note>
          <note>
            Varenda arbetsförmedlare jag har talat med har sagt: Vi kan inte
            sätta in några arbetsmarknadsutbildningar tidigt längre. Det finns
            inte resurser till det. Alla resurser ska gå till garantierna.
            Det finns inte resurser att sätta in tidiga insatser för ungdomar
            när det gäller praktikplatser och annat eftersom allt ska gå till
            garantierna.
          </note>
          <note>
            Vad man gör i praktiken är att man snabbt upprättar en individuell
            handlingsplan. Men det finns ingenting att göra annat än att vänta
            i 100 dagar när man redan från början kan se att den här personen
            inte har den utbildning eller den erfarenhet som krävs för att
            kunna få ett jobb.
          </note>
          <note>
            Det blir lite meningslöst att snabbt upprätta handlingsplanerna.
            Det är ett stort glapp mellan handlingskraften när en person kommer
            in på arbetsförmedlingen och det som sedan händer tills man över
            huvud taget kan få något stöd.
          </note>
          <note>
            Det är lite lustigt att man definierar begreppet att man inte
            ska styra uppifrån som att det numera ska tolkas som att man inte
            avsätter några pengar till verksamheten. Det var i varje fall
            min fråga.
          </note>
          <note>
            Man har inte beskrivit hur man ska finansiera och därmed öka
            kvaliteten i programmen jämfört med tidigare. Det kallar inte
            jag för att styra uppifrån. Det kallar jag att ge möjligheter
            för att genomföra några förbättringar.
          </note>
          <note>
            Jag undrar fortfarande: Hur ska kvaliteten öka i programmet jämfört
            med tidigare när man inte tillför ordentliga resurser?
          </note>
          <note type="speaker">
            Anf. 96 CATHARINA ELMSÄTER-SVÄRD (m) replik:
          </note>
          <note>
            Herr talman! Jag skulle inledningsvis vilja fråga tillbaka till
            Josefin Brink om hon tror att alla som skriver in sig på arbetsförmedlingen
            de facto är i behov av en åtgärd i form av ett program eller en
            utbildning.
          </note>
          <note>
            Min uppfattning är inte att det är på det sättet. Den tidiga
            handlingsplanen inom 30 dagar gäller redan på arbetsförmedlingarna.
            Det handlar först och främst om att bemöta personen som kommer
            in. Det gäller att stämma av matchningsbarheten och om personen
            behöver gå vidare i utbildning och praktik eller om det är stöttning
            i jobb som är första fokus.
          </note>
          <note>
            Många av de ungdomar som kommer in och får hjälp från arbetsförmedlingen
            behöver snarare få hjälp i sin jobbsökaraktivitet och lite påpushning.
          </note>
          <note>
            Det innebär inte alls att alla de som kommer in väntar i 100
            dagar innan någonting händer. Tanken är att snabbt sortera igenom
            vem som behöver vilken hjälp. Klarar du av det själv, eller behöver
            du ha ett stöd?
          </note>
          <note>
            Tanken med jobbgarantin är att den är för de personer som de
            facto inte efter det att det gått 100 dagar har kommit ut i arbete
            eller hittat sin väg vidare till exempel till studier och behöver
            ha de insatserna.
          </note>
          <note>
            Det finns resurser till det. Tanken är att med bagaget som varit
            innan en person går över till en handläggare i jobbgarantin ska
            man se: Vad behöver den här personen bäst?
          </note>
          <note>
            Det menar jag inte ska styras ovanifrån. Den bedömningen måste
            göras nära individen utifrån olika förutsättningar och egna val
            vad man vill här i livet.
          </note>
          <note>
            Det kan också vara ett problem, eftersom många ungdomar inte
            tänker längre framåt än tre år i livet. Där får väl vi finnas
            med.
          </note>
          <note type="speaker">
            Anf. 97 JOSEFIN BRINK (v) replik:
          </note>
          <note>
            Herr talman! Jag tror inte heller att alla ungdomar behöver ett
            program eller sådana insatser. Det är väl känt att de flesta ungdomar
            är arbetslösa under korta perioder och valsar runt i otrygga anställningar
            som ni är så förtjusta i.
          </note>
          <note>
            Däremot finns det metoder. Det brukar kallas för profiling ,
            vilket låter lite deckaramerikanskt. Det handlar om att hitta
            vad som ökar risken för långvarig arbetslöshet. Man vet till exempel
            att oavslutad gymnasieutbildning är en sådan sak som kraftigt
            ökar risken.
          </note>
          <note>
            Om man inte har någon utbildning eller arbetslivserfarenhet över
            huvud taget som är gångbar på arbetsmarknaden finns det en väldigt
            stor poäng med att man snabbt får en sådan insats.
          </note>
          <note>
            I synnerhet i dag när framför allt mindre företag ropar efter
            kvalificerad arbetskraft är det väl en utmärkt matchningsinsats
            att satsa på att snabbt få in ungdomar som saknar relevant arbetsmarknadserfarenhet
            eller utbildning på utbildningar som kan matchas mot behoven som
            finns i framför allt de mindre företagen.
          </note>
          <note>
            Det tycker jag vore en rimligare politik än att vänta in garantin
            när man redan från början kan se att det här finns en person som
            kommer att vara väldigt svår att matcha mot arbetsmarknaden.
          </note>
          <note>
            Jag måste ställa en fråga. Det finns forskning som visar att
            om man sänker ersättningsnivån kommer människor att söka flera
            jobb. Är man helt utfattig är man beredd att göra nästan vad som
            helst. Den logiken kan man dra hur långt som helst.
          </note>
          <note>
            Finns det forskning som visar att ungdomar är betjänta av att
            särbehandlas och diskrimineras i gemensamma försäkringssystem?
            Finns det någonting som kan rättfärdiga att man sätter en åldersgräns
            i en gemensam försäkring där en person betalar lika mycket som
            den som är över 25 år men bara får ut hälften så mycket?
          </note>
          <note>
            Jag kan inte komma på något annat system eller någon annan verksamhet
            i samhället som har den typen av godtyckliga regler. Varför ska
            det gälla i a-kassan?
          </note>
          <note type="speaker">
            Anf. 98 CATHARINA ELMSÄTER-SVÄRD (m) replik:
          </note>
          <note>
            Herr talman! Jag vill ändå säga till Josefin Brink att vi inte
            ska glömma bort att insatserna och stödet är betydligt mer inriktat
            mot de här personerna. Sambandet finns ändå. Ju längre en person
            har rätt till högre ersättning, desto längre tid är det bevisligen
            att den befinner sig utanför jobb. Vårt fokus är att få tillbaka
            människor till arbete.
          </note>
          <note>
            Dessutom tror jag att Josefin Brink möjligen misstror arbetsförmedlingarnas
            förmåga att se till individerna. Jag gör inte den bedömningen.
            Det är självklart att man inte väntar om det kommer in en riktigt
            ung person som har en brist när det gäller grundskolan eller gymnasieskolan.
          </note>
          <note>
            Behovet för den här personen är att komma tillbaka och i första
            hand klara av de första väsentliga stegen i livet, nämligen skolan,
            som den av olika skäl inte har haft tillfälle att göra tidigare.
            Det är klart att det inte ska väntas med det. Det som väntas med
            är snarare personer som har någon form av grundskole- eller gymnasiekompetens
            och där man ser att det inte finns tillräckligt med möjlighet
            att gå vidare till jobb eller någonting annat. Man formar till
            något och ser vad som är bäst för personer.
          </note>
          <note>
            Josefin Brink pratade i sitt inledningsanförande om att ungdomar
            vill ha trygga anställningar. Det är självklart att det är på
            det sättet. Jag vill påminna om att under hösten som var kom fler
            människor i arbete, men till betydande del i just visstidsanställningar.
            Under det senaste året har vi sett fler tillsvidareanställningar
            och en jämn fördelning mellan män och kvinnor. Den politik som
            vi för just nu, inte minst för att skapa bättre företagarvillkor,
            gör att ungdomar får en chans till riktiga jobb med riktig lön
            där de har en bättre framtid än de har haft tidigare.
          </note>
          <note type="speaker">
            Anf. 99 ULF HOLM (mp) replik:
          </note>
          <note>
            Herr talman! Catharina Elmsäter-Svärd och regeringen pratar väl
            om att man vill göra insatser för ungdomar. Jag erkänner att nystartsjobb
            även i offentlig sektor är ett jättebra förslag. Det sade vi redan
            förra hösten, men då hade ni så bråttom med att få igenom er politik
            att ni inte lyssnade på goda synpunkter. Det är också jättebra
            med andra aktörer inom arbetsförmedlingen. Det har vi tjatat om
            jättelänge, så det är inga problem.
          </note>
          <note>
            Men att stå här och skylla på den tidigare majoriteten för att
            ungdomsarbetslösheten ökar tycker jag är på gränsen till hyckleri.
            Ni måste börja ändra er retorik lite i den borgerliga majoriteten.
            Ni har suttit i majoritet i över ett år nu. Er politik börjar
            få genomslag, och det är det som gör att ökningen av ungdomsarbetslösheten
            är 250 procent när det gäller långtidsarbetslösheten. Ni måste
            kunna erkänna att det faktiskt är er politik som har misslyckats
            på detta sätt.
          </note>
          <note>
            Man kan ställa sig en fråga. Det är ingen som säger emot att
            ungdomar som blir arbetslösa ska få coachning och handlingsplaner.
            Så är det redan i dag. Problemet är bara att arbetsförmedlingarna
            hittills inte har haft resurser att göra detta. Hur tror du att
            det ska kunna gå lättare att upprätta handlingsplaner och coachning
            för de arbetslösa ungdomarna om det inte finns ekonomiska resurser,
            Catharina Elmsäter-Svärd?
          </note>
          <note>
            Det är det som är den stora bristen; det finns inte tillräckliga
            resurser för att ge alla det stöd som de egentligen skulle behöva
            för att komma ur ungdomsarbetslösheten. Därför är det märkligt
            att regeringen skär ned på bidragen och stödet till arbetsförmedlingarna
            för att de ska kunna ge detta stöd. Där finns ett samband. Regeringen
            måste kunna erkänna att det finns ett sådant.
          </note>
          <note type="speaker">
            Anf. 100 CATHARINA ELMSÄTER-SVÄRD (m) replik:
          </note>
          <note>
            Herr talman! Vi skulle kunna fundera länge på hur man kategoriserar
            ungdomar om de är arbetslösa eller inte och om de befinner sig
            i en åtgärd eller inte. För mig är det ganska tydligt. Om du inte
            har ett jobb men vill ha ett jobb och söker ett jobb är du att
            betrakta som arbetslös även om du under tiden befinner dig i en
            åtgärd. Det är det vi har valt att styra upp.
          </note>
          <note>
            År 2003 fick Ams ett tydligt uppdrag från den tidigare regeringen:
            att halvera långtidsarbetslösheten hos ungdomar. Man lyckades
            bra därför att man såg till att de flesta kom in i en åtgärd.
            När nykterheten har kommit till kan man konstatera att problemet
            tyvärr var att många snarare hamnade i en förvaring. Det var säkert
            bra för den enskilde att trots allt ha någonting att göra. Men
            vad som faktiskt skedde var att man lurades med statistik. Personen
            som individ var de facto arbetslös.
          </note>
          <note>
            Nu har vi högkonjunktur. Då är det viktigt att de som är i behov
            av att få ett arbete och har möjlighet att ta ett arbete inte
            är instängda i någon form av åtgärd. Det innebär att de har en
            bättre möjlighet till tillträde till arbetsmarknaden. Det tror
            jag att Ulf Holm och jag är överens om.
          </note>
          <note>
            Men det som kvarstår och som är vår viktigaste utmaning är de
            som fortfarande har svårt att komma in på arbetsmarknaden. Om
            de inte kommer in nu och får ta sitt första steg kommer de att
            ha det jättesvårt när vi kommer tillbaka i en lågkonjunktur. Det
            är därför vi tror att några av de riktade insatser som vi tidigare
            har gjort är en del. Jag tror inte heller att jobbgarantin finns
            fullt ut på plats den 1 december, men tanken är att den ska vara
            ett sätt för dem som befinner sig långt bort från arbetsmarknaden
            att få en ärlig chans att komma tillbaka i tid.
          </note>
          <note type="speaker">
            Anf. 101 ULF HOLM (mp) replik:
          </note>
          <note>
            Herr talman! Det är svårt att säga emot. Alla ställer upp på
            den beskrivning du nu gav, Catharina Elmsäter-Svärd.
          </note>
          <note>
            Framför allt kan jag inte höra någon skillnad alls på det du
            beskriver om ungdomsgarantin jämfört med det stöd som ungdomar
            får i dag i olika aktivitetsprogram ungdomsgarantin och så vidare.
            Det är uppbyggt på precis samma sätt med utbildning, stöd och
            praktikplatser. Det är det mest effektiva. Men det saknas resurser
            för att ge alla ungdomar lika mycket stöd. Det gör givetvis att
            de som har det lättast också har lättast att komma ut och få ett
            arbete.
          </note>
          <note>
            Det vi pratar om är ett ökat stöd för dem som står längst från
            arbetsmarknaden. Jag blir lite häpen över att du kallar olika
            program för förvaring. Menar verkligen Catharina Elmsäter-Svärd
            att utbildning är förvaring? Man utbildar sig faktiskt för att
            man ska kunna få ett jobb framöver, för att lära sig någonting
            nytt och kanske klara ett annat jobb än det man har utbildat sig
            för tidigare. Jag tycker inte att man ska förakta detta på det
            sättet.
          </note>
          <note>
            Visst finns det flera exempel på mindre lyckade program som Ams
            har gjort och som inte ens jag kan ställa upp på och tycka är
            riktigt bra. Men det finns också många bra exempel på lyckade
            utbildningar där människor har lärt sig någonting som har kunnat
            leda till att de kommer ut på en arbetsplats, till exempel via
            praktikplatser. Då får arbetsgivarna se vilka kunskaper ungdomarna
            har, och det är det viktiga.
          </note>
          <note>
            Jag fick inget svar på frågan om extra resurser för att klara
            av att ge det personliga stödet till alla ungdomar som är arbetslösa.
          </note>
          <note type="speaker">
            Anf. 102 CATHARINA ELMSÄTER-SVÄRD (m) replik:
          </note>
          <note>
            Herr talman! Ulf Holm och jag tänker nog på samma exempel. Socialdemokraterna
            har också konstaterat detta när man nu själv gör en reflexion
            visst fanns det program som de facto innebar förvaring. Det finns
            ingenting som säger att vi kommer att lyckas fullt ut heller.
            Men vi har åtminstone med oss detta för ögonen. Det gäller inte
            minst den kritik som gavs från Riksrevisionen.
          </note>
          <note>
            Vår förhoppning är att vi ska hitta möjlighet till utbildning,
            stöd och praktik. Det är klart att det kan vara en lek med ord,
            som en del tycker. Vad är den stora skillnaden? Vad vi bär med
            oss är hur man utvärderar och hur det leder till arbete. Och utbildning
            är inte förvaring. Det är självklart.
          </note>
          <note>
            Vi som regeringsföreträdare gentemot oppositionen lär även fortsättningsvis
            ha olika uppfattningar om huruvida resurserna är tillräckliga
            eller inte, herr talman. Det är vår tro att så är fallet just
            nu.
          </note>
          <note type="speaker">
            Anf. 103 JENNIE NILSSON (s) replik:
          </note>
          <note>
            Herr talman! Om man kokar ned det som Catharina Elmsäter-Svärds
            anförande egentligen handlar om landar man i två saker.
          </note>
          <note>
            Det första är att de faktiska insatser och det innehåll som hon
            beskriver inte på något sätt som man kan se skiljer sig från tidigare
            insatser. Dessutom är det hela dåligt finansierat.
          </note>
          <note>
            Det andra, och det som däremot skiljer sig åt, är att man från
            den borgerliga regeringens sida tycks se a-kassan som det viktigaste
            arbetsmarknadsinstrumentet.
          </note>
          <note>
            Catharina Elmsäter-Svärd ger sig på att försöka använda forskning
            som ett belägg för detta ställningstagande. Det ger mig allvarliga
            problem eftersom det inte finns någon forskning som entydigt visar
            det samband som hon försöker göra gällande. Det som måste betraktas
            som den nyaste och mest moderna forskningen på området säger tvärtom
            motsatsen: att det inte finns något entydigt samband mellan låga
            ersättningsnivåer och jobb. Bland andra OECD pekar på detta i
            sin senaste rapport om ämnet. OECD brukar annars vara en organisation
            som regeringen gärna lyssnar på. Varför väljer man att helt bortse
            från det som är de nyaste rönen på området?
          </note>
          <note>
            Kopplat till detta vill jag upprepa några frågor som jag ställde
            i mitt inlägg. Om det nu är så att man tror på det här fullt ut
            vilket jag ändå får utgå från att man gör varför är då incitamentet
            starkare för unga än för äldre? Det finns ju andra människor som
            befinner sig i en likartad situation, till exempel äldre och utlandsfödda.
            Om man nu tror på detta och på forskningen så mycket som man säger
            sig göra här kommer det då i konsekvensens namn fler förslag om
            sänkta ersättningsnivåer även för de grupperna?
          </note>
          <note type="speaker">
            Anf. 104 CATHARINA ELMSÄTER-SVÄRD (m) replik:
          </note>
          <note>
            Herr talman! Vi kan då fokusera på ungdomar, som det handlar
            om i den här debatten. Sedan skulle vi kunna göra den mycket bredare,
            inte minst när det gäller a-kassan, naturligtvis. Vi har ju gjort
            förändringar i a-kassan som gäller för det stora kollektivet.
          </note>
          <note>
            Men vi har trots allt tittat på forskning. Man kan naturligtvis
            i majoritet och opposition hänvisa till den forskning som man
            tycker passar bäst för en själv. Men som jag nämnde inledningsvis
            fanns det tydliga siffror, inte minst från Finland. Det var under
            en ganska normal period, mellan åren 2002 och 2005, då man de
            facto höjde ersättningen till ungdomar. Tiden i arbetslöshet försköts
            med en månad, men när tiden började ticka ut och det var dags
            att sänka ersättningen blev det en högre aktivitet när det gällde
            att faktiskt söka arbete.
          </note>
          <note>
            Det är ju en del i problematiken. Detta gäller mer ungdomar som
            faktiskt är matchningsbara direkt ut till arbete. Då tror vi att
            sambandet finns. Och i det sammanhanget, när vi sänker eller trappar
            ned ersättningarna, ges det ett oerhört mycket mer aktivt stöd
            i ett tidigare skede för dessa personer.
          </note>
          <note>
            Kom ihåg att de i snitt är arbetslösa i 33 dagar! De har fortfarande
            100 dagar när de har rätt till 80 procents ersättning. Det är
            ju inte så att vi tar bort ersättningen. Vi hugger inte av någon
            jäms med knäskålarna i det här sammanhanget.
          </note>
          <note>
            Dessutom handlar den viktiga delen om de andra ungdomarna, de
            som inte är lika snabbt matchningsbara. Det är klart att det kan
            finnas en undran i retoriken: Är insatsen och innehållet likadana?
            Ja, nu öppnar vi dessutom möjligheten för flera att med sin erfarenhet
            vara med för att faktiskt coacha och stötta och aktivera ungdomar.
          </note>
          <note type="speaker">
            Anf. 105 JENNIE NILSSON (s) replik:
          </note>
          <note>
            Herr talman! Ja, det Elmsäter-Svärd någonstans säger är att vi
            väljer den forskning som stöder vår ideologiska teori. För mig
            håller inte det. Så kan man inte hantera en sådan här viktig fråga
            som berör unga på det här sättet.
          </note>
          <note>
            Jag upplever inte att du svarar på det som var min egentliga
            utgångsfråga. Den bestod av två delar. Men jag kan vara snäll.
            Vi håller oss till den del som bara handlar om ungdomar här och
            nu.
          </note>
          <note>
            Om man nu tror så mycket på det här och tycker att man har forskning
            som belägger de här sambanden mellan ersättningsnivåer och arbete
            undrar jag varför man tror att unga behöver ett starkare ekonomiskt
            incitament än vuxna.
          </note>
          <note type="speaker">
            Anf. 106 CATHARINA ELMSÄTER-SVÄRD (m) replik:
          </note>
          <note>
            Herr talman! Det finns då en diskussion. Vi har gjort flera saker.
            Allt vi har gjort får ses som en helhet.
          </note>
          <note>
            Vi förändrade a-kassan generellt för alla. Vi gjorde också en
            nedtrappning, vilket jag har förstått att Socialdemokraterna också
            tycker är lämpligt att man gör. Vi har också i samband med det
            infört jobbavdraget. När du jobbar får du faktiskt mer pengar
            över.
          </note>
          <note>
            Men vi har gått ett steg till det är riktigt som Jennie Nilsson
            säger. Vi har valt att gå vidare ytterligare när det gäller ungdomar
            därför att ungdomar snabbare kommer till och från, in och ut,
            när de väl fått in en fot på arbetsmarknaden. Vi vet att de inte
            är arbetslösa lika många dagar, kanske i flera perioder.
          </note>
          <note>
            Vi tycker att det är en viktig signal att a-kassan är en omställningsförsäkring.
            Den ska gälla under en kort tid. Vi har valt att göra den ytterligare
            kortare för ungdomar. Men samtidigt har vi sett till att öka stödet
            och möjligheten för ungdomar att faktiskt komma tillbaka i arbete.
            Det är inte så att vi nöjer oss med att vi sänker ersättningen
            och tycker att vi har gjort det som behövs. Det måste också vara
            kopplat till att vi skjuter på för att få ut dem i arbete. Då
            tror vi att det finns ett tydligt samband där emellan.
          </note>
          <note>
            Jag vill ändå säga att vi i somras hade all-time-high när det
            gäller ungdomar som kommer ut i arbete. Det största problemet
            för ungdomar är när de inte har fått sitt första jobb. De som
            får jobb är ofta sådana som redan har haft ett jobb. Det är därför
            som vi har valt att göra flera delar. Det handlar om nystartsjobb
            och om den generella subventionen till företag som anställer ungdomar.
            Vi har styrt upp på arbetsförmedlingar. Vi släpper in kompletterande
            aktörer. Och nu, som nästa steg, blir det en jobbgaranti för ungdomar.
          </note>
          <note type="speaker">
            Anf. 107 ANNIKA QARLSSON (c):
          </note>
          <note>
            Herr talman! Det är en jobbgaranti för ungdomar som vi diskuterar
            i dag. Ungdomsarbetslöshet var för den förra regeringen inget
            problem över huvud taget. Vi lyfte fram frågan och såg till att
            sätta fokus på den. Det är tacksamt att det är betydligt fler
            i dag som ser att det faktiskt finns saker som behöver göras på
            det här området.
          </note>
          <note>
            Vi kan se att vi i dag har en positiv utveckling på arbetsmarknaden.
            Bland annat kan vi se att det är 10 000 färre ungdomar som är
            arbetslösa. Vi ser också att arbetslösheten fortsätter att minska.
          </note>
          <note>
            Det är lite spännande i det här att fundera på hur man får sitt
            första jobb. Tittar vi på statistik kan vi se att nästan hälften
            får det via bekanta. Det är alltså genom föräldrar eller vänner
            eller den vägen som man kommer in i sitt första arbete. En tredjedel
            får det via kontakt med arbetsgivaren. Man kanske har haft ett
            sommarjobb eller på annat sätt har en kontakt. En av tio får det
            via arbetsförmedlingen.
          </note>
          <note>
            Man kan då se det som väldigt bra att de två första delarna finns
            där. Man kan också se det som ett bekymmer att arbetsförmedlingen
            faktiskt inte spelar en större roll. Det som skiljer ut de här
            delarna handlar ju om de ungdomar som inte har det sociala kontaktnätet
            eller har fått den där första kontakten med en arbetsgivare. Där
            är arbetsförmedlingen en otroligt viktig del.
          </note>
          <note>
            När vi då har gjort den första delen, där vi ser till att arbetsförmedlingen
            får ett tydligt uppdrag att se till att inrätta de här handlingsplanerna,
            går vi nu vidare med jobbgarantin.
          </note>
          <note>
            Jobbgarantin handlar om att det ska vara fokus på jobb, inte
            på åtgärder. Det vi säger är att man kommer in i den efter tre
            månaders inskrivningstid som arbetssökande. Inledningsvis är det
            ett intensifierat stöd och en uppföljning av deltagarnas arbetssökande.
            Men det är inte den första åtgärden som över huvud taget görs.
            Självklart har man fått träffar och hjälp och stöd redan innan.
            Därefter går man in i ett mer kombinerat och aktivt matchningsarbete
            med förstärkta insatser, till exempel praktik eller utbildning.
          </note>
          <note>
            I det här ligger också en sänkning av ersättningsnivåerna, och
            det här sker i samband med att man får ökade insatser från arbetsförmedling
            eller andra aktörer.
          </note>
          <note>
            För min del yrkar jag bifall till förslaget i betänkandet och
            avslag på reservationerna. Jag vill också lyfta in att jobbgarantin
            är ett komplement till andra insatser. Det är inte bara jobbgarantin
            det handlar om, utan det finns fler saker som vi redan har gjort
            som också är inriktade mot ungdomar. Vi kan se nystartsjobben
            till exempel. Det är redan i dag över 12 000. Vi har också sänkt
            arbetsgivaravgifterna för unga. Vi sänker alltså lönekostnaden
            utan att det påverkar löneläget. Vi ser till att underlätta anställningar.
            Arbetsförmedlingen har fått en tydligare uppgift att coacha arbetssökande
            individuellt från dag ett. Vi har öppnat för försök med fler aktörer
            som förmedlare. Vi gör också en översyn av gymnasieskolan.
          </note>
          <note>
            Jobbgarantin är extra viktig för dem som står längst från arbetsmarknaden.
            Då måste man fundera på vilka som finns i den här målgruppen.
            Då är statistik ett viktigt verktyg. Det var lite intressant att
            höra de tidigare inläggen där man talade om hur hög långtidsarbetslöshet
            vi har bland ungdomar. Man har inte sett att det faktiskt sker
            förändringar i underlaget till statistiken.
          </note>
          <note>
            Vi kritiserade den förra regeringen för att man dolde arbetslöshet
            i statistiken. Nu gör vi förändringar för att spegla de faktiska
            förhållandena. Heltidsstuderande som aktivt söker arbete och är
            beredda att ta arbete ska numera in i statistiken som arbetslösa,
            som i resten av Europa. De som är i arbetsmarknadsåtgärder betecknar
            oppositionen som ej arbetssökande. Det är bara att göra de arbetslösa
            en björntjänst.
          </note>
          <note>
            Det är ju det här som har skett när det gäller den förändring
            som Jennie Nilsson uppgav, att det nu är en 250-procentig ökning.
            Det ska bli intressant att höra om Jennie Nilsson den 1 december
            kommer att säga att vi har noll långtidsarbetslösa ungdomar.
          </note>
          <note>
            Det som också görs här gäller åldersintervallet. Det ska vara
            klart den 1 januari 2008.
          </note>
          <note>
            De här förändringarna kommer att göra det lättare att jämföra
            med andra länder i Europa och göra det möjligt för oss politiker
            och självklart också ansvariga myndigheter att sätta in rätt insatser.
          </note>
          <note>
            När det gäller åtgärder kan man fundera på om det är tre månader
            eller när det är rätt tillfälle och rätt typ av insatser. Det
            finns forskning som har gjorts av Institutet för arbetsmarknadspolitisk
            utvärdering. Man framförde kritik mot de tidigare kommunala ungdomsprogrammen
            och ungdomsinsatserna som vi nu tar bort. Man lyfte upp att precis
            före insatser kom många i arbete. Det skulle kunna ligga till
            grund för att säga att man ska sätta in insatserna tidigare eller
            senare eller se till att de inte ska vara bra eller se till att
            de blir bättre. Det går att läsa på många olika sätt.
          </note>
          <note>
            Även Statskontoret och Riksrevisionen har granskat och jämfört
            och framfört kritik. Det är de granskningarna som också ligger
            till grund för jobbgarantin.
          </note>
          <note>
            Det är viktigt att ha med sig: Ungdomar är ingen homogen grupp.
            Generellt sett gäller det att det finns en etableringsålder på
            arbetsmarknaden som är 28 år. Enligt Bo Bylund på Ams finns det
            tecken som tyder på att den är på väg ned.
          </note>
          <note>
            Bland ungdomar är det också oftast kortare tid i arbetslöshet
            men flera gånger. Det är en konjunkturkänsligare grupp. Det är
            därför vi som majoritet ser till att göra flera olika insatser
            som riktar in sig mot dem. Man är också på ett sätt mer beroende
            av allmänna insatser.
          </note>
          <note>
            Det skiljer stort i utbildningsnivå. När vi pratar om långtidsarbetslösa
            ungdomar finns det alltifrån de som inte har gått färdigt nio
            år i grundskola till dem som har gjort färdigt sin universitetsutbildning.
            Det finns både de som går en yrkesinriktad gymnasieutbildning
            och har lättare att ta sig ut på arbetsmarknaden och de som går
            teoretiska högskoleförberedande program.
          </note>
          <note>
            Det är intressant. Kunskapen skulle ytterligare behöva höjas
            när det gäller hur man kommer tillbaka in i arbete beroende på
            utbildningsnivå och vilka insatser som krävs. Det är det som kommer
            tillsammans med att vi nu sätter in reformen med jobbgarantin.
          </note>
          <note>
            Jag ser fram emot att sätta den reformen i sjön, att följa utvecklingen
            och att därefter kunna debattera utfallet med både erfarenhet
            av och kunskap om densamma i stället för att som man här i dag
            utgår från dystra profetior utifrån erfarenheter av egna misslyckade
            program.
          </note>
          <note>
            (Applåder)
          </note>
          <note type="speaker">
            Anf. 108 HANS BACKMAN (fp):
          </note>
          <note>
            Herr talman! Jag ska börja med att yrka bifall till förslaget
            i betänkande AU2.
          </note>
          <note>
            De kommunala ungdomsprogrammen Kup och ungdomsgarantin UG har
            granskats av Riksrevisionen som en del har talat om här. I rapporten
            om arbetsförmedlingen och de kommunala ungdomsprogrammen undersöktes
            om arbetsförmedlingen arbetar på ett effektivt sätt med de kommunala
            ungdomsprogrammen. Det framgick att många arbetsförmedlingskontor
            ger ungdomar för lite stöd före och efter tiden i programmen.
          </note>
          <note>
            Kup och UG har i praktiken alltför ofta inte givit ungdomarna
            den hjälp de behöver för att etablera sig på arbetsmarknaden.
            Det är därför som vi i alliansen vill avskaffa dem och i stället
            införa en som vi bedömer mer aktiverande insats i form av en jobbgaranti
            för ungdomar mellan 16 och 24 år. Jobbgarantin ska innehålla individuella
            insatser som utbildning och praktik.
          </note>
          <note>
            Jobbgarantin är ju en av flera insatser för ungdomar som tillsammans
            syftar till att bryta det utanförskap som alltför många människor
            fortfarande lever i och som hindrar inte bara deras inträde på
            arbetsmarknaden utan också inträdet i vuxensamhället. Utanförskapet
            är mycket allvarligt då det finns en stor risk för att många ungdomar
            etablerar sig i utanförskap och arbetslöshet i stället för i arbete.
          </note>
          <note>
            Alliansregeringen har dragit ned på antalet platser i arbetsmarknadsprogram.
            Vi har använt de pengarna till att skapa förutsättningar för fler
            reguljära jobb, bland annat genom att halvera arbetsgivaravgiften
            för den företagare som anställer ungdomar.
          </note>
          <note>
            Antalet arbetslösa ungdomar har också glädjande nog minskat.
            Det har blivit 10 000 färre på ett år enligt SCB:s arbetskraftsundersökning
            AKU. Den visar att i september 2007 var 61 000 personer i åldrarna
            1624 år arbetslösa. Det är att jämföra med 71 000 personer i september
            2006. Om vi tittar på total arbetslöshet, det vill säga personer
            i öppen arbetslöshet plus personer i arbetsmarknadsprogram, ser
            det nu bättre ut för ungdomar. Den totala ungdomsarbetslösheten
            har minskat med 20 000 personer på ett år.
          </note>
          <note>
            Den utvecklingen är förstås glädjande för de personer som har
            fått ett jobb. Det är otroligt viktigt. Eftersom läget nu ytterligare
            förbättras på arbetsmarknaden kommer flera att fortsätta att få
            jobb framöver. Bland andra Bo Bylund på Ams såg ljust på utvecklingen
            under det kommande året.
          </note>
          <note>
            Den 1 december träder jobbgarantin för ungdomar i kraft. Då kan
            antalet öppet långtidsarbetslösa ungdomar minska ytterligare.
            Syftet med jobbgarantin för unga är att ge stöd och ökade incitament
            för arbetslösa ungdomar att få ett arbete eller att vidareutbilda
            sig inom det reguljära utbildningssystemet.
          </note>
          <note>
            Satsningen är väldigt viktig. De allra flesta behöver och vill
            ha ett arbete, som vi alla här säger. Det är en viktig del av
            livet. Att ha ett jobb innebär förutom möjligheten till försörjning
            att man blir sedd och en del i en social gemenskap. Att få ett
            jobb innebär för de unga att de kan ta steget ut i vuxenlivet
            genom en egen inkomst med alla möjligheter som det för med sig.
            Det kan innebära exempelvis att man kan få sin egen lägenhet.
            Att ha ett jobb ger helt enkelt möjlighet att leva ett rikare
            och mer stimulerande liv. Det kan nog alla vara överens om här
            i kammaren.
          </note>
          <note>
            Herr talman! Utvecklingen går åt rätt håll. Men det är förstås
            ändå alltjämt för många ungdomar som inte har ett jobb. Vi kan
            konstatera att ungdomsarbetslösheten bara kan lösas genom insatser
            på flera olika områden.
          </note>
          <note>
            Därför har alliansregeringen genomfört ett antal åtgärder. Den
            1 januari infördes nystartsjobb, och i juli kunde Ams rapportera
            att efter det första halvåret hade drygt 10 000 personer fått
            ett nystartsjobb. Nu är det över 12 000 personer som har fått
            ett nystartsjobb. Var femte nystartsjobb hade gått till ungdomar
            i åldrarna 2024 år.
          </note>
          <note>
            Under våren 2007 infördes bättre möjligheter till tidsbegränsad
            anställning. Det får ibland kritik: En tidsbegränsad anställning
            är inte en säker och trygg anställning. Min övertygelse är att
            dessa anställningar är ett steg in i den trygga anställningen.
            Det är för mig jätteviktigt att poängtera. Under våren 2007 infördes
            också lägre arbetsgivaravgifter för unga. Syftet med alla de åtgärderna
            är att underlätta anställningar.
          </note>
          <note>
            Vi i alliansen välkomnar de förändringar som regeringen nu tar
            initiativ till på utbildningsområdet. I februari 2007 tillsatte
            regeringen en särskild utredare med uppdrag att lämna förslag
            till en framtida struktur för gymnasieskolan. Utredaren ska bland
            annat föreslå utformningen av en modern flexibel lärlingsutbildning
            som ska vara ännu mer förankrad i arbetslivet än ett yrkesprogram.
            Bland annat ska huvuddelen av utbildningen vara förlagd till en
            arbetsplats. På detta sätt kan man få in en fot i arbetslivet,
            lära känna sin arbetsgivare och få visa att man är precis den
            person som behövs på det arbete som man är på.
          </note>
          <note>
            Med den här genomgången av aviserade och genomförda åtgärder
            vill jag visa att förslaget om en jobbgaranti för ungdomar är
            en av flera insatser som tillsammans syftar till att bryta det
            utanförskap som alltför många unga människor fortfarande lever
            i. Med hänsyn till de insatser som nu genomförs är jag övertygad
            om att framtiden ser ljusare ut för ungdomarna.
          </note>
          <note>
            (Applåder)
          </note>
          <note type="speaker">
            Anf. 109 JOSEFIN BRINK (v) replik:
          </note>
          <note>
            Herr talman! Det är lite sorgligt med Folkpartiet. Hans Backman
            är ju partikamrat med utbildningsministern som numera även är
            partiledare för Folkpartiet. En av de första saker som han sade
            när han tillträdde som partiledare var att vi måste införa ett
            förbud mot åldersdiskriminering.
          </note>
          <note>
            Som jag känner Folkpartiet har man alltid varit väldigt mån om
            att bekämpa diskriminering. Där har ofta Vänsterpartiet och Folkpartiet
            varit överens. När man nu inför särbestämmelser i a-kassan baserade
            på ålder undrar jag varför Folkpartiet ställer sig bakom det.
          </note>
          <note>
            Anser Folkpartiet att det är bra med åldersdiskriminering om
            den drabbar ungdomar men inte äldre? Accepterar man det numera
            och tycker att åldersdiskriminering är okej så att man inte kommer
            att ställa sig bakom förslagen från Diskrimineringskommittén om
            att vi ska införa ett förbud mot åldersdiskriminering? Hur ligger
            det till? Varför är det rätt att diskriminera ungdomar i arbetslöshetsförsäkringen
            om åldersdiskriminering annars generellt sett är något dåligt?
          </note>
          <note>
            Det övergår mitt förstånd, och det gör mig besviken, måste jag
            säga, på Folkpartiet. Jag skulle hemskt gärna vilja ha en förklaring
            till hur man kan ställa sig bakom ett sådant uppenbart åldersdiskriminerande
            förslag. Kommer man möjligen att ompröva det och kanske avskaffa
            orättvisan nästa år när vi kommer att stå här och debattera ett
            förslag till ny lagstiftning där ett förbud mot åldersdiskriminering
            kommer att ingå?
          </note>
          <note type="speaker">
            Anf. 110 HANS BACKMAN (fp) replik:
          </note>
          <note>
            Herr talman! Vi står bakom förslaget om nedtrappad ersättning
            för unga under 25 år helt enkelt för att det inte är någon åldersdiskriminering.
            Kopplingen är att man gör insatser för de unga så att de ska få
            ett jobb snabbare och komma in på arbetsmarknaden.
          </note>
          <note>
            Vi har också exemplet från Finland: När man höjde ersättningen
            för en grupp arbetslösa förlängdes också deras tid i arbetslöshet.
            Det finns alltså sådana exempel, och vi bedömer vårt förslag som
            ett bra sätt att tillsammans med intensiva åtgärder ge ungdomar
            en möjlighet att komma tillbaka till arbete.
          </note>
          <note>
            För oss är all form av diskriminering främmande, vill jag också
            säga.
          </note>
          <note type="speaker">
            Anf. 111 JOSEFIN BRINK (v) replik:
          </note>
          <note>
            Herr talman! Då återstår frågan: Hur kan man säga att det inte
            är diskriminering när man betalar lika mycket men bara får hälften
            på grund av hur gammal man är? Jag har väldigt svårt att se det
            som något annat än diskriminering.
          </note>
          <note>
            Om jag skulle gå till en butik och handla varor för 100 kronor
            men sedan bara får hälften så många varor för pengarna eftersom
            jag inte fyllt 25 år skulle jag väldigt tydligt uppleva det som
            diskriminering. Det tror jag att Hans Backman instämmer i. Varför
            är det rimligt med en sådan bestämmelse i ett delvis offentligt
            finansierat försäkringssystem? Det övergår mitt förstånd. Jag
            hävdar att det är diskriminering, och jag hävdar att det är djupt
            osjyst mot ungdomar att inrätta en sådan regel.
          </note>
          <note>
            Jag kan inte heller se kopplingen till förstärkta insatser för
            ungdomar. Varför måste man sänka ersättningen bara för att man
            ger erbjudanden om förstärkta insatser, utbildning, praktik och
            sådant? Där finns ingen logisk koppling. Man skulle naturligtvis
            kunna gå in i jobbgarantin och ha 80 procent i ersättning om det
            nu handlar om det. Det finns ingen logik. Den enda logiken i detta
            är att man faktiskt diskriminerar unga människor i en försäkring
            som enligt alla rimliga principer borde gälla lika för alla.
          </note>
          <note>
            Min fråga kvarstår: Betyder detta att Folkpartiet från och med
            nu anser att åldersdiskriminering är okej, åtminstone om den drabbar
            yngre?
          </note>
          <note type="speaker">
            Anf. 112 HANS BACKMAN (fp) replik:
          </note>
          <note>
            Herr talman! Josefin Brink vet att vi i Folkpartiet inte accepterar
            åldersdiskriminering. Vi skriver i propositionen att vi anser
            att jobbgarantin för ungdomar är en speciell åtgärd med speciella
            insatser riktade till ungdomar för att de ska få ett arbete. Ersättningsnivån
            är en del av detta och inte hela biten. Det följer med de insatser
            man får.
          </note>
          <note>
            Butiksexemplet är ganska dåligt. Det är ju inte så många ungdomar
            som får en speciell förmån när man handlar i butiken jämfört med
            äldre. Skillnaden är att vi riktar en speciell insats som vi tycker
            är viktig till ungdomar för att de ska kunna få den trygga anställning
            som Josefin Brink själv talar om är så viktig. Det är det som
            är hela syftet med vår politik. Det finns olika bedömningar av
            hur man når dit, men vi bedömer att det i nuläget är relevant
            att göra så här. Sedan får vi förstås utvärdera. Visar det sig
            att det vi gör inte har önskad effekt måste vi förstås följa upp
            och titta på det. Det ingår i vårt riksdagsarbete och förstås
            även i regeringens arbete.
          </note>
          <note type="speaker">
            Anf. 113 ULF HOLM (mp) replik:
          </note>
          <note>
            Herr talman! Detta är en viktig dag att komma ihåg: dagen då
            Folkpartiet övergav kampen mot diskriminering. Jag undrar om Jan
            Björklund egentligen är medveten om vad som händer här i dag.
            Kampen mot åldersdiskriminering av äldre var ju det första förslag
            han gick ut med. Det är kanske inte lika viktigt när det gäller
            ungdomar. Jag hoppas nu att Folkpartiet kan erkänna sitt lilla
            misstag och rätta till detta. Annars tycker jag att man måste
            löpa linan ut och ändra uppfattning i Diskrimineringskommittén
            och även gå emot EU-beslutet om förbud mot diskriminering på grund
            av ålder. Det står Folkpartiet helt fritt att göra det. Men jag
            beklagar det djupt.
          </note>
          <note>
            Ungdomsgarantin innehåller särlösningar på grund av ålder. Det
            kan man inte komma ifrån. Att man straffar ungdomar ekonomiskt
            är också en sanning. Jag förstår inte hur Folkpartiet kan ställa
            sig bakom ett sådant förslag, och jag är inte nöjd med det svar
            som getts hittills.
          </note>
          <note type="speaker">
            Anf. 114 HANS BACKMAN (fp) replik:
          </note>
          <note>
            Herr talman! Jag kan bara upprepa svaret: Det är inte diskriminering
            som vi ser det. Vi ser det som riktade och förhoppningsvis bra
            insatser som ska leda ungdomar in i arbete. Jag tycker själv att
            det under Socialdemokraternas tid i regeringsställning med stöd
            av Miljöpartiet och Vänsterpartiet var en tämligen diskriminerande
            situation för ungdomarna. Allt fler ungdomar hamnade utanför,
            och många fick till och med förtidspension. Att på det sättet
            skicka i väg ungdomar från arbetslivet har varit fruktansvärt
            diskriminerande.
          </note>
          <note>
            Det vi gör syftar till att få ungdomar i arbete, och jag blir
            ganska upprörd när man pratar om att vi skulle vara för åldersdiskriminering.
            Det är nästan larvigt. Vi gör detta för att vi tror på det. Vi
            tror att det är bra, och vi gör det för att ungdomarna ska få
            en bättre tillvaro.
          </note>
          <note type="speaker">
            Anf. 115 ULF HOLM (mp) replik:
          </note>
          <note>
            Herr talman! Hans Backman sade att insatserna ska leda till arbete,
            men det man i praktiken gör är att ekonomiskt straffa dem som
            inte lyckas få ett arbete i tid. Det är det ungdomsgarantin i
            praktiken går ut på. De som har svårast att komma in på arbetsmarknaden
            ska straffas, inte bara genom att inte få ett jobb utan också
            ekonomiskt och detta på grund av ålder. Det måste Hans Backman
            kunna inse själv. Det ska inte vi behöva upprepa hur många gånger
            som helst.
          </note>
          <note>
            Hans Backman och hans kolleger i alliansen säger att det finns
            forskning som visar att sänkta nivåer gör att människor söker
            fler jobb. Okej, ni står för det. Jag delar inte den uppfattningen.
            Men vad leder det till? Innebär det att ni ska sänka nivåerna
            för alla andra också, eller har ni bara valt ut ungdomarna för
            att den gruppen kanske inte protesterar så mycket? Det kan vara
            så. Jag vet inte. Men löp linan ut och var ärliga! Sänk eller
            ta bort a-kassan helt och hållet då kommer ju alla att söka jobb
            enligt er logik.
          </note>
          <note type="speaker">
            Anf. 116 HANS BACKMAN (fp) replik:
          </note>
          <note>
            Herr talman! Ärlig är jag, för jag säger vad jag tror på.
          </note>
          <note>
            När det gäller ungdomar och den lägre ersättningsnivån är det
            väldigt olyckligt det hörde vi själva på vårt seminarium nyligen
            att som ung stå utan ett fast arbete eller utanför arbetsmarknaden
            länge. Det kan få konsekvenser under hela livet. Det kan bli svårare
            att få ett fast jobb även när man blir äldre. Därför är det enormt
            viktigt att man stimuleras att söka arbete och få möjlighet att
            få ett arbete just när man är ung.
          </note>
          <note>
            Vi har bedömt det som att det är bra med en garanti som ger en
            intensiv satsning på detta. Individuella åtgärder, praktik, utbildning
            och den sänkta ersättningsnivån, som är en del av detta, kan också
            kopplas till verklighetens exempel i Finland. Ulf Holm talar om
            forskning, men jag säger att verkligheten i Finland, där man höjde
            a-kassan för en grupp, visar att arbetslöshetstiden för den blev
            längre. Jag anser därför att det är värt att göra en åtgärd som
            denna för att ytterligare stimulera ett kortande av tiden som
            ung och arbetslös.
          </note>
          <note>
            Om det inte fungerar får vi följa upp det och i så fall titta
            på förändringar. Men i nuläget bedömer vi att det kan vara en
            rimlig del i ungdomsgarantipaketet.
          </note>
          <note type="speaker">
            Anf. 117 JENNIE NILSSON (s) replik:
          </note>
          <note>
            Herr talman! Jag begärde egentligen ordet för att kommentera
            litegrann kring Folkpartiet utbildning. Det är ju något som många
            kopplar ihop. Men efter att ha hört detta replikskifte kan jag
            inte låta bli att delge en reflexion.
          </note>
          <note>
            Man pratar ganska ofta om de nya moderaterna. Nu senast är de
            dessutom nynya. Jag delar över huvud taget inte beskrivningen
            av den förflyttning som Moderaterna påstås ha gjort på högervänster-skalan.
            Vad som däremot har hänt i svensk politik är att både Centerpartiet
            och Folkpartiet kraftigt har förflyttat sig från vänster på skalan
            till en position väldigt långt ut på högerkanten.
          </note>
          <note>
            När man tidigare har haft borgerliga regeringar i vårt land har
            invånarna, alltså vanliga människor, kunnat förlita sig på att
            Centerpartiet och Folkpartiet har stoppat den yttersta högerns
            värsta tokigheter. Men det kan man bevisligen inte räkna med längre,
            nu när till och med Folkpartiet köper förslag om diskriminering
            med så vaga argument som här framförs. Det mest konkreta verkar
            vara att verkligheten finns i Finland.
          </note>
          <note type="speaker">
            Anf. 118 HANS BACKMAN (fp) replik:
          </note>
          <note>
            Herr talman! Verkligheten är svår att förneka, och från Finland
            har vi exemplet där man höjde ersättningen i a-kassan. Den grupp
            som fick höjningen fick längre tid i arbetslöshet.
          </note>
          <note>
            Jag vill som socialliberal inte medverka till att ungdomar får
            svårare att komma in på arbetsmarknaden. Jag vill göra det lättare
            för dem att komma in på arbetsmarknaden. Då finns de åtgärder
            som ingår i vårt jobb- och ungdomsgarantipaket.
          </note>
          <note>
            Sedan var det frågan om vår förflyttning på högervänster-skalan.
            Jag tycker att det är mycket socialliberal politik att jobben
            nu kommer. Färre ungdomar blir arbetslösa. När ni satt i regeringen
            ökade antalet arbetslösa. Fler och fler gick i förtidspension.
            Det är inte en särskilt human och bra politik. Som socialliberal
            tycker jag att det var fruktansvärt när människor kom fram och
            sade att de ville ha jobb men att man försökte tvinga dem att
            ta ut förtidspension. Tycker Jennie Nilsson att det är en bra
            social politik?
          </note>
          <note type="speaker">
            Anf. 119 JENNIE NILSSON (s) replik:
          </note>
          <note>
            Herr talman! Fenomenet att försöka vända de flesta debatter till
            att någonstans handla om tidigare socialdemokratiskt styre börjar
            jag i och för sig känna igen nu. Det hade egentligen varit mer
            intressant att diskutera de förslag som ligger på kammarens bord
            för beslut nu med den regering vi faktiskt har i dag.
          </note>
          <note>
            Jag kan konstatera en sak utifrån den fråga du ställer. Jag tycker
            att man ska försöka svara på de frågor man får.
          </note>
          <note>
            Tolv års socialdemokratiskt styre skapade grunden för sunda finanser,
            tillsammans med den högkonjunktur som vi nu upplever med resten
            av världen. Den ska varken ni eller vi ta åt oss den största äran
            av. Det skapades då fler jobb mellan 2006 och 2007 än vad som
            skapats under det senaste året. Det är positivt. Det som vi debatterar
            i dag är frågan vad vi gör för de grupper som ändå, trots brinnande
            högkonjunktur, inte får jobb.
          </note>
          <note>
            Visst kan man dribbla med statistik hit och dit. Där fanns en
            berättigad kritik från de borgerliga företrädarna när vi satt
            i regeringsställning, nämligen att det här är något man alltför
            lätt ägnar sig åt. Någonstans är det fullkomligt ointressant.
            Bakom statistiken finns riktiga människor. Det är människor som
            drabbas hårt av det utanförskap som du försöker beskriva här.
          </note>
          <note>
            Vi är överens. Det gällde exempelvis på hearingen. Både ni, vi
            och alla utomstående bedömare säger att utbildning är det som
            antagligen betyder mest för att människor som befinner sig i långtidsarbetslöshet
            ska få jobb. Varför väljer man då att skjuta alla satsningar på
            området på framtiden med hänvisning till det som görs på skolans
            område? På något annat sätt går det inte att tolka de skrivningar
            som finns eller vad ni säger på området.
          </note>
          <note type="speaker">
            Anf. 120 HANS BACKMAN (fp) replik:
          </note>
          <note>
            Herr talman! Vi har haft en lång tid med stora problem i skolan.
            Skolan är ingenting vi kan ändra om över en natt. Det tar en del
            tid. Det vore underbart om vi kunde ändra om den över natt. Men
            de åtgärder som nu vidtas inom skolans värld inte minst den reform
            som förväntas på gymnasiet kommer förstås att på sikt leda till
            förbättringar. Det är jag helt övertygad om.
          </note>
          <note>
            Sedan var det frågan om konjunkturen och att det kom fler jobb
            under 2006. Ja, det gjorde det, men många av dem var tillfälliga
            anställningar. Samtidigt håller jag helt med Jennie Nilsson om
            att vi inte ska ta åt oss hela äran för de jobb som kommer. Men
            i SCB:s undersökning av arbetsmarknaden för september framgår
            det att man har registrerat det högsta antalet arbetade timmar
            som någonsin uppmätts sedan undersökningen infördes 1963. Det
            beror sannolikt på en kombination av den starka konjunkturen och
            regeringens åtgärder för att minska sjukfrånvaron och öka sysselsättningen.
            En del av det som händer beror på vår politik. Jag har en god
            förhoppning om att de insatser vi nu gör för att stärka de ungas
            möjligheter att få jobb kommer att ge ytterligare effekt så att
            ännu fler ungdomar kan få den sköna upplevelsen av att få ett
            arbete och en tryggare tillvaro.
          </note>
          <note>
            Jag är helt övertygad om att, som Jennie Nilsson sade, vi i grund
            och botten är överens om att det här är det långsiktiga mål vi
            ska ha. Jag hoppas på ett gott samarbete med alla partier i riksdagen
            om att uppnå målet. Sedan får vi förstås utvärdera de insatser
            som görs och har gjorts. Det som inte fungerar bra får vi förstås
            justera. Men i nuläget tror vi att jobbgarantin för ungdomar är
            en insats som ytterligare kan stärka ungdomars möjligheter.
          </note>
          <note type="speaker">
            Anf. 121 DÉSIRÉE PETHRUS ENGSTRÖM (kd):
          </note>
          <note>
            Herr talman! Vi kristdemokrater är oerhört glada över att få
            vara med i en regering där vi är med och formar en ny framtid
            för svenska folket. Vi har under en lång tid med vänsterregering
            i Sverige sett hur allt fler människor ställs utanför arbetsgemenskap
            och lämnats åt sitt öde. Socialdemokraterna försöker fortfarande,
            trots ett svidande valnederlag, att framstå som det bästa arbetarpartiet
            detta trots att över en miljon människor lämnats efter. De som
            lämnades efter blev bara fler och fler.
          </note>
          <note>
            Under de senare åren med den socialdemokratiska regeringen fick
            Sverige en allt bättre ekonomi, men trots detta kom inte jobben.
            Vi hade en, som det ofta talades om i medierna, jobblös tillväxt.
            Det var en tillväxt som inte fick med sig jobben. Socialdemokraterna
            hade inte verktygen att öka möjligheterna eller benägenheten att
            anställa i företagen, trots att företagen gick bra. Det är ett
            stort misslyckande som Socialdemokraterna måste ta på sig.
          </note>
          <note>
            Sedan vi förra hösten fick en ny regering, en alliansregering,
            har någonting hänt. Vi har i dag en rekordlåg arbetslöshet. Omfattningen
            på de nya jobb som kommit till har inte funnits på flera decennier
            i Sverige. Företag vågar anställa, och vi har vänt vinden. Vi
            har vind i seglen, och det retar naturligtvis många socialdemokrater
            som vill framstå som alla goda gåvors givare och som de enda sanna
            bekämparna av arbetslöshet.
          </note>
          <note>
            Oppositionspartierna sade förra hösten att alliansens politik
            kommer att leda till många och otrygga anställningar. Men när
            vi tittar på de första 120 000 nya jobben är 90 000 fasta anställningar.
            Nystartsjobben, som man inte gav mycket för, har gett invandrare
            en möjlighet, men även funktionshindrade och långtidsarbetslösa
            har de facto fått jobb tack vare anställningsstödet med nedsättning
            av arbetsgivaravgiften. De har anställts på den reguljära arbetsmarknaden.
          </note>
          <note>
            Dessutom ger vi nu möjlighet för nystartsjobb inom offentlig
            sektor så att fler kvinnor kan få del av stödet eftersom kvinnor
            i stor utsträckning finns i denna sektor. Det stöd vi erbjuder
            i arbetsmarknadspolitiken ska gynna både kvinnor och män.
          </note>
          <note>
            Vi kristdemokrater har under lång tid bekymrats över den höga
            ungdomsarbetslösheten. Visserligen är inte ungdomar generellt
            arbetslösa lika länge som äldre, men det är ändå viktigt att inte
            unga människor kommer in i långa perioder av arbetslöshet. Vi
            vet att för varje dag som går i arbetslöshet tappar man fotfästet
            och modet att söka arbete.
          </note>
          <note>
            Häromdagen pratade jag med mina unga söner och berättade om en
            forskare som har skrivit om ett ganska fantastiskt samband, nämligen
            att man får lättare jobb om man söker jobb. Det kan låta lite
            banalt, men forskningen har visat att man måste se till att ungdomar
            får hjälp att söka jobb och matcha in dem på praktikplatser, utbildningsplatser
            och jobb så fort som möjligt för att nå resultat.
          </note>
          <note>
            Därför har vi i dag frågan om en jobbgaranti för unga på bordet.
            Det ska vara en jobbgaranti som innebär att arbetsförmedlingen
            eller någon som man anlitar ska erbjuda unga personer mellan 16
            och 24 år ett särskilt stöd att söka sig ut på arbetsmarknaden.
            Ungdomar erbjuds ett särskilt stöd under 15 månader. Samtidigt
            avskaffar vi de kommunala ungdomsprogrammen som enligt forskningen
            har visat sig vara ineffektiva. Det finns bra kommunala program,
            men kvaliteten har varierat stort över landet. Kommunerna har
            fortfarande ett uppföljningsansvar enligt lag, och det ska de
            fortsätta att ha. Men huvudansvaret för att åtgärder kommer till
            stånd kommer att ligga på arbetsförmedlingen.
          </note>
          <note>
            Regeringen har därutöver flera olika åtgärder på gång vad gäller
            yrkesinriktad utbildning och lärlingsutbildning. De kommer att
            komplettera åtgärderna.
          </note>
          <note>
            Vi har i dag en positiv trend vad gäller minskad arbetslöshet.
            Det gäller även ungdomar. Bland ungdomar mellan 18 och 24 år var
            enligt statistiken i september ungefär 36 000 personer arbetslösa.
            Det är 4 000 färre än för ett år sedan. De som har varit arbetslösa
            som vi sade tidigare mer än 100 dagar har ökat något. Det beror
            också på att vi har dragit ned på antalet åtgärder. Därför syns
            de i den statistik som heter Öppet arbetslösa.
          </note>
          <note>
            Det är också därför vi ska satsa på den gruppen. De ungdomar
            som inte har fått jobb efter 100 dagar ska vi ge särskilda insatser.
            Nu ska vi se till att använda den goda konjunktur som vi är inne
            i och matcha ungdomarna mot de jobb som faktiskt kommer.
          </note>
          <note>
            Som vi skriver i betänkandet måste arbetsförmedlingen inte bara
            jobba med de ungdomar som varit arbetslösa i över 100 dagar utan
            också med dem som kommer in. Från första dagen ska man få ett
            omhändertagande med en individuell handlingsplan. Vi ska alltså
            ha insatser tidigt men också ett särskilt stöd för dem som har
            varit arbetslösa i över 100 dagar.
          </note>
          <note>
            Herr talman! Vi ser nu en gynnsam utveckling när det gäller ungdomsarbetslösheten.
            Vår jobbgaranti för unga innebär att vi nu ska använda de goda
            tider som vi är inne i. Det som den tidigare regeringen inte lyckades
            med ska vi nu genomföra. Jag yrkar därför bifall till utskottets
            förslag.
          </note>
          <note type="speaker">
            Anf. 122 ULF HOLM (mp) replik:
          </note>
          <note>
            Herr talman! Några saker som Désirée Pethrus Engström sade var
            uppseendeväckande.
          </note>
          <note>
            Hon säger att det var ett svidande nederlag för den förra regeringen
            i valet. Nu är det sju mandat som skiljer oppositionen och majoriteten.
            Jag kan inte se det som något svidande nederlag. Då ska ni få
            se på nederlag 2010, när Miljöpartiet, Vänstern och Socialdemokraterna
            fullständigt kommer att krossa er i alliansen! Det är jag övertygad
            om. Fortsätt bara att vara tydliga med er politik.
          </note>
          <note>
            Jag tycker inte om att man nästan ljuger. Er jobbgaranti är ingen
            garanti för jobb. Hittar man inget jobb och det är inte så lätt
            att hitta ett jobb i dag även om man söker, för det finns flaskhalsar
            inom flera yrkesgrupper i samhället innebär den att det är sänkt
            ersättning som gäller, och den är dessutom åldersdiskriminerande,
            som jag hade ett replikskifte med Hans Backman om. Jag tycker
            ändå att frågan måste ställas till Kristdemokraterna: Accepterar
            ni diskriminering av unga?
          </note>
          <note>
            Ni har väldigt hög svansföring när det gäller diskriminering
            av äldre. Jag delar er kritik där. Det ska inte finnas någon diskriminering
            på grund av ålder. Men nu genomför ni det själva aktivt i riksdagen
            genom en diskriminering av ungdomar. Det tycker jag är fel.
          </note>
          <note type="speaker">
            Anf. 123 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Ett svidande nederlag måste man väl ändå kalla det.
            Det har ju till och med Socialdemokraterna själva sagt i sin valanalys.
            Jag tror nog att man kan vara tydlig på det området.
          </note>
          <note>
            Jobbgarantin är ingen garanti. Det kan jag hålla med om. Men
            den är en garanti för att man ska få en inriktning mot jobb och
            inte mot en åtgärd. Det är där vi har olika politik. Vi försöker
            fokusera på att nu använda den högkonjunktur som redan hade kommit
            under er regeringsperiod men som inte utnyttjades. Nu ser vi till
            att vidta åtgärder som ska styra in både ungdomar och andra så
            att de faktiskt får ett jobb.
          </note>
          <note>
            Visst kan man diskutera detta med sänkta ersättningsnivåer. Men
            anledningen till att vi inte har 100 procents ersättningsnivå
            jag har uppfattat att inte heller ni vill ha 100 procents ersättningsnivå
            är att det måste finnas ett incitament, en skillnad mellan att
            ha jobb och att vara arbetslös. Om nu forskningen säger att det
            finns ett samband mellan ersättningsnivån och sannolikheten för
            att arbetslösa ska få ett jobb måste vi lyssna på den. Man visar
            också på att sambandet förefaller vara starkare för arbetslösa
            under 25 år. Då vill vi pröva om den här vägen kan leda till att
            fler ungdomar kommer ut i jobb. Det viktigaste måste vara att
            ungdomar inte låses fast i arbetslöshet. Det måste vara nummer
            ett.
          </note>
          <note>
            Det är värre diskriminering att ungdomar står utanför arbetsmarknaden
            än att de kommer in på arbetsmarknaden.
          </note>
          <note type="speaker">
            Anf. 124 ULF HOLM (mp) replik:
          </note>
          <note>
            Herr talman! Jag tycker att det är bra och ödmjukt av Désirée
            Pethrus Engström att säga att jobbgarantin inte är någon garanti.
            Jag skulle önska att dina kolleger i alliansen kunde vara lika
            ödmjuka och säga att det framför allt är ett försök att ge stöd.
          </note>
          <note>
            Jag håller med om att det är viktigt att ge stöd. Men i tidigare
            replikskiften med dina kolleger har vi kommit fram till att det
            inte är någon större skillnad på stöden i de nuvarande programmen,
            som nu ska avskaffas, och det som kommer. Framför allt finns det
            nu färre ekonomiska resurser för att man ska kunna ge ett stöd
            till de personer som står långt från arbetsmarknaden, till långtidsarbetslösa
            ungdomar. De behöver, tror jag, mycket mer stöd än de har fått
            i dag, men detta avsätter ni inte några ekonomiska resurser till.
            Då blir det svårt att ge det totala stödet, coachningen, som de
            egentligen skulle behöva.
          </note>
          <note>
            Slutligen tycker jag inte att jag fick något ordentligt svar
            på frågan om ålderdiskriminering. Diskriminering på grund av ålder
            är något som jag trodde att vi alla kämpade mot. Jag tycker att
            det är olyckligt att man så direkt plockar ut en grupp i samhället
            och säger att de ska ha sämre ersättningsnivåer men betala in
            lika mycket som alla andra. Då tror jag också att det får effekten
            att ungdomar inte är villiga att ställa upp på det gemensamma.
            Solidariteten i samhället tror jag är livsviktig i framtiden,
            inte minst för att vi ska klara klimatomställningen. Då måste
            vi solidariskt ställa upp och arbeta tillsammans. Om ungdomarna
            inte kan få någon ersättning från samhället tror jag att de blir
            mer skeptiskt inställda, och det tror jag är farligt i det långa
            loppet.
          </note>
          <note type="speaker">
            Anf. 125 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! När det gäller skillnaden mot förr kan jag bara
            lyssna på vad jag hör när jag är ute på arbetsförmedlingar. Där
            säger man: Nu har vi äntligen fått fokus på jobb i stället för
            på åtgärder! Om man säger det litar jag på att de signaler man
            nu får från departementet är andra signaler än man fick tidigare.
            Det tycker jag är oerhört viktigt.
          </note>
          <note>
            Vänsterpartiet har förslag om utbildningssatsningar, Socialdemokraterna
            har avstampsutbildning med lärlings- och traineeplatser och Miljöpartiet
            har, tror jag, inget direkt alternativ till vårt förslag mer än
            att man vill avslå det. Förslagen handlar mycket om utbildning,
            och utbildning är bra. Men jag hörde en konsult som sade att Sverige
            är ett u-land, och med det menade han att Sverige är ett utbildningsland
            där många ungdomar låses in i utbildningar. Han menade att den
            bästa utbildning ungdomar kan få är ute på arbetsplatserna. Detta
            tror jag att vi måste fokusera på.
          </note>
          <note>
            Vi kan inte hålla på med att ha ungdomar i olika åtgärder. Fokus
            ska vara på att man ska ut i jobb så fort som möjligt, så att
            man kommer in på en arbetsplats och får erfarenhet. Det är det
            ungdomar säger att de vill ha. Då kan man också nå nästa steg,
            nämligen att man börjar på fasta och trygga anställningar. Det
            måste självklart vara vår målsättning. Vi tror absolut att ungdomar
            också vill ha trygga anställningar, men vi kan inte komma dit
            om vi har ungdomarna i åtgärder. Då får man inga trygga anställningar.
          </note>
          <note>
            Jag kan hålla med om att man kan fråga sig om det handlar om
            åldersdiskriminering. Jag tycker att vi behöver diskutera det.
            EU:s direktiv tydliggör faktiskt att vi inte får ha det. Det kanske
            berör även detta. Men för mig är det viktigaste nu att ungdomar
            får jobb. Det ser jag som överordnat i den här diskussionen. Vi
            lägger 60 miljarder på arbetsmarknadspolitiken. Om vi bara kan
            lägga lite på att stödja så att företagen vill anställa är varenda
            krona värd det, för att ungdomar faktiskt kommer ut i jobb. Det
            är så jag ser på det.
          </note>
          <note type="speaker">
            Anf. 126 TORBJÖRN BJÖRLUND (v):
          </note>
          <note>
            Herr talman! Jobbgarantin för ungdomar som regeringen och alliansen
            presenterar i det här betänkandet riskerar att bli ett stort misslyckande,
            både genom att resultatet blir för få jobb vilket också kan påverkas
            av olika förväntningar och utanförliggande faktorer och genom
            att villkoren blir för tuffa. Om man ska ersätta eller förändra
            de tidigare programmen, som utvecklingsgaranti och kommunala ungdomsprogram,
            kan man diskutera. Det kan vara vettigt att göra det. Det har
            ju inte varit så bra resultat. Men det borde i så fall vara mer
            substans i det än det är i det här förslaget.
          </note>
          <note>
            När man läser propositionen och betänkandet får man känslan av
            att det kommer att bli ungefär samma sak men med mindre pengar.
            Ersättningen sänks, vilket flera remissinstanser har reagerat
            kraftigt på.
          </note>
          <note>
            Arbetsförmedlingen kommer att belastas med uppgifter som de kan
            ha svårt att klara av på det tänkta sättet, som det står i betänkandet.
          </note>
          <note>
            Vad vi behöver göra för att se till att ungdomar kommer i arbete
            är inte att ändra namn på de åtgärder vi gör. Vi måste fylla dem
            med kunskap och utbildning. Det är nyckeln till att komma ut i
            arbete. Vi måste förbereda ungdomarna för arbetsmarknaden. Vi
            ska se till att matcha efterfrågan på arbetskraft och ge ungdomarna
            en chans att stå på egna ben.
          </note>
          <note>
            Mellan september 2006 och september 2007 var det ungefär en tredubbling
            av antalet långtidsarbetslösa ungdomar. Det är oroande. Det är
            en hög siffra.
          </note>
          <note>
            Vi har samtidigt en högkonjunktur som skapar efterfrågan på arbetskraft
            och antalet sysselsatta ökar. Att dessa ungdomar ändå inte får
            jobb har troligen att göra med att de har låg utbildning, att
            de har för dåliga kunskaper och att de inte matchar efterfrågan.
          </note>
          <note>
            Det bästa vi kan göra är naturligtvis att ge dem en ordentlig
            arbetsmarknadsutbildning. Det vill vi i Vänsterpartiet göra.
          </note>
          <note>
            I vårt budgetförslag avsätter vi pengar för en sådan satsning.
            Vi återkommer till det i budgetdebatten senare i höst, men det
            kan vara bra att veta att det finns ett alternativ till regeringens
            förslag till garanti.
          </note>
          <note>
            Genom att erbjuda möjligheten till en yrkesutbildning på gymnasienivå
            i ett tidsbegränsat arbetsmarknadspolitiskt program ger vi dem
            chansen till bra jobb och styr matchningen till de sektorer där
            behovet är stort.
          </note>
          <note>
            I morse hörde jag, liksom flera andra, referatet på radio av
            den rapport som ungdomsstyrelsen tagit fram. Den visar att det
            som är viktigt för ungdomar är en trygg tillvaro med fasta jobb.
            Den otrygga tillvaron med visstidsanställningar och andra osäkra
            anställningar vill man inte ha. Trygghet är viktig.
          </note>
          <note>
            Arbetsmarknaden för ungdomar ser inte ut så i dag. Den politik
            som regeringen för ger inte den tryggheten och kommer heller inte
            att göra det. Det kommer inte att bli bättre med det här förslaget.
          </note>
          <note>
            Genom att lägga resurser på en ordentlig arbetsmarknadsutbildning
            och ge unga människor fler chanser, en trygghet i vardagen och
            genom ett ordentligt ekonomiskt stöd rättar vi till den obalans
            som finns i dag.
          </note>
          <note>
            Regeringens politik kommer inte att göra det. Jobbgarantin för
            ungdomar har ingen lösning på problemet med arbetslöshet bland
            ungdomar.
          </note>
          <note>
            Jag yrkar bifall till reservation 1 från Vänsterpartiet, Socialdemokraterna
            och Miljöpartiet.
          </note>
          <note type="speaker">
            Anf. 127 EVA-LENA JANSSON (s):
          </note>
          <note>
            Herr talman! För ett och ett halvt år sedan, våren 2006, var
            jag kommunpolitiker i Örebro och satt i vuxenutbildnings- och
            arbetsmarknadsnämnden. Då sade en kommunal tjänsteman med ansvar
            för arbetsmarknadsfrågor så här till mig: Eva-Lena! Den vändning
            vi nu ser på arbetsmarknaden med väldigt många nya lediga jobb
            har jag inte sett sedan 80-talet.
          </note>
          <note>
            Vi ser frukterna av det nu. Det syntes väldigt tydligt hela 2006,
            från våren och framåt. Den vändningen tar nu borgarna åt sig äran
            för. Det kan man fundera över.
          </note>
          <note>
            Den där tjänstemannen fick rätt. Vad han inte hade kunnat föreställa
            sig var att antalet långtidsarbetslösa ungdomar också skulle öka
            lika dramatiskt, trots att vi befinner oss i en högkonjunktur.
          </note>
          <note>
            I mitt län, Örebro län, har också långtidsarbetslösheten bland
            ungdomar ökat. Varför sker det i en högkonjunktur? Jo, därför
            att den borgerliga majoriteten valde att dra bort stödet för just
            ungdomar. Det gjorde man för att kunna finansiera skattesänkningar.
          </note>
          <note>
            När nu borgarna väljer att införa en kraftigt underfinansierad
            jobbgaranti som inte alls är någon garanti för ungdomar att få
            jobb, är det bara en garanti för att ungdomar lämnas åt sitt öde
            i 100 dagar. Det är också garanti för en sämre ersättning.
          </note>
          <note>
            Jag har under flera år träffat många arbetslösa ungdomar både
            killar och tjejer med olika bakgrund och skilda utbildningar.
            Något som har förenat dessa ungdomar är att man tycker att stödet
            till dem måste komma tidigt. Det vet vi ju. Ju senare ett stöd
            kommer för dem som behöver det desto längre är vägen till ett
            arbete. Därför har jag varit kritisk till att man på arbetsförmedlingen
            har varit alldeles för stelbent när det gäller att ge stöd tidigt.
          </note>
          <note>
            Att den nu moderatledda majoriteten vidhåller att ungdomar ska
            behöva vänta och bli långtidsarbetslösa innan de får ett aktivt
            stöd kan jag bara beklaga.
          </note>
          <note>
            Att den moderatledda majoriteten dessutom väljer att diskriminera
            ungdomar genom att ge dem lägre ersättning är precis lika illa.
          </note>
          <note>
            Något som uppstår i den här debatten och som jag tycker är olyckligt
            är att man drar paralleller mellan begreppen u-land och utbildningsland.
          </note>
          <note>
            Désirée Pethrus Engström beklagar faktiskt att många ungdomar
            väljer att utbilda sig. Hon verkar inte ha förstått att dagens
            arbetsmarknad efterfrågar välutbildad och rätt utbildad arbetskraft.
            Det kan vi uppnå bland annat genom satsningar på kvalificerade
            arbetsmarknadsutbildningar, något som den borgerliga majoriteten
            har valt att inte satsa på.
          </note>
          <note type="speaker">
            Anf. 128 HANS BACKMAN (fp) replik:
          </note>
          <note>
            Herr talman! Eva-Lena Jansson sade att antalet långtidsarbetslösa
            ungdomar har ökat. Det beror naturligtvis på att Eva-Lena Jansson
            inte ser ungdomar i program som arbetslösa. Om man resonerar som
            Eva-Lena Jansson gör skulle införandet av jobbgarantin för ungdomar
            utplåna ungdomsarbetslösheten. Så är det naturligtvis inte.
          </note>
          <note>
            Man kan lägga ihop antalet öppet långtidsarbetslösa de som har
            varit arbetslösa i mer än 100 dagar och ungdomar som är i arbetsmarknadspolitiska
            åtgärder. Då har långtidsarbetslösheten bland personer under 24
            år minskat med över 10 000 personer sedan alliansregeringen tillträdde.
            Totalt har ungdomsarbetslösheten minskat med över 20 000 personer
            på ett år. I september hade omkring 30 000 fler ungdomar ett jobb
            att gå till jämfört med för ett år sedan. Det är fakta. Det kan
            vara värt att notera.
          </note>
          <note>
            När det gäller diskrimineringen kan jag säga att i utskottet
            instämmer Folkpartiet i att jobbgarantin är en speciell åtgärd
            som omfattar flera moment med en ersättningsnivå. Unga får tillgång
            till flera insatser från arbetsförmedlingen än andra grupper.
            Det är ett av argumenten för att man ska ha en annan ersättning.
          </note>
          <note>
            Som Désirée Pethrus Engström sade är ersättningsnivåns storlek
            ett incitament för unga att söka jobb mer eller mindre aktivt.
          </note>
          <note type="speaker">
            Anf. 129 EVA-LENA JANSSON (s) replik:
          </note>
          <note>
            Herr talman! Med den argumentationen kan man undra varför man
            inte sänker ersättningen till noll. Tänk så många jobb de skulle
            söka, och så många färre arbetslösa det skulle bli med det resonemanget.
          </note>
          <note>
            Jag tycker att det är märkligt att den borgerliga majoriteten
            tycker att det är bra att vi har en extremt hög långtidsarbetslöshet
            bland ungdomar. Man pratar om att många ungdomar kommer i jobb.
            Det är jättebra, tycker jag. Problemet är att det är många som
            har varit arbetslösa i mer än 100 dagar som lämnas åt sitt öde.
          </note>
          <note>
            Om ni tycker att 100 dagar är en kort period, kan jag tala om
            att ungdomar tycker att det är en evighet. Tänk att då behöva
            vänta i 100 dagar på att få ett stöd många ungdomar behöver det
            stödet. Jag beklagar er syn på ungdomar.
          </note>
          <note type="speaker">
            Anf. 130 HANS BACKMAN (fp) replik:
          </note>
          <note>
            Herr talman! Jag tycker att vår syn på ungdomar är positiv. Vi
            vet att ungdomar vill ha arbete. Därför gör vi satsningar som
            är inriktade på det. Ersättningsnivån ska naturligtvis vara sådan
            att man kan leva på den. Till saken hör att ungdomar i regel får
            jobb snabbare än andra.
          </note>
          <note>
            Eva-Lena Jansson säger att vi lämnar långtidsarbetslösa ungdomar
            åt sitt öde. Det är ju precis det vi inte gör. Man ska få en handlingsplan
            och i bästa fall kunna få ett arbete inom de 100 dagarna. Vi har
            gjort den här satsningen på jobb och jobbgaranti för ungdomar
            för att de som står långt från arbetsmarknaden ska få en speciell
            satsning med individuella åtgärder inriktade på praktik och utbildning.
          </note>
          <note>
            Vi lämnar dem inte åt sitt öde. Jag vill hävda att Socialdemokraterna,
            när de satt i regeringen, alltför ofta lämnade ungdomar åt sitt
            öde när man, mot deras vilja, föste in personer i förtidspension.
          </note>
          <note type="speaker">
            Anf. 131 EVA-LENA JANSSON (s) replik:
          </note>
          <note>
            Herr talman! Vad vi socialdemokrater alltid har tyckt är att
            det är viktigt att ungdomar får en insats och ett stöd om de behöver
            det. Vad ni nu säger är att det inte är så viktigt. De kan vänta
            100 dagar, och om de får stöd ska de ha sämre ersättning. Ni har
            förstått att de egentligen är lata och att om de får lite mindre
            pengar kommer de att bli mycket mer aktiva.
          </note>
          <note>
            Jag tycker att det är en skrämmande människosyn som jag inte
            ställer upp på.
          </note>
          <note type="speaker">
            Anf. 132 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Eva-Lena Jansson har naturligtvis all rätt att försvara
            den förra regeringens politik. Men frågan är om det blir trovärdigt.
            Som Hans Backman sade lämnade man efter sig 100 000 arbetslösa
            ungdomar. Nu ser vi i år att vi har 10 000 färre. Det är alltså
            en minskning med 10 procent av den totala ungdomsarbetslösheten.
            Ni gömde många unga i åtgärder. Det är därför ni säger att arbetslösheten
            ökar, men den minskar de facto om vi tittar på siffrorna.
          </note>
          <note>
            Jag talade om u-land. När jag lyssnade på den här konsulten tänkte
            jag att det kanske är så vi gör, att vi talar om utbildning för
            de ungdomar som vill ha ett jobb. Vi säger att de kan få en utbildning
            i stället. Vi menar att många ungdomar vill in på arbetsmarknaden
            för att få arbetslivserfarenhet. Det är det som många skriker
            efter. När ungdomar säger att de vill ha ett jobb vill vi inte
            att man ska säga att de i stället får en utbildning. Vi vill inte
            låsa in dem i åtgärder.
          </note>
          <note>
            Jag tror att det viktigaste för ungdomar är att vi nu fokuserar
            på jobb och arbetslivserfarenhet. Det är detta som den här regeringen
            satsar på. Vi ska naturligtvis utvärdera dessa insatser. Men jag
            hoppas och tror att vi kommer att se en helt annan utveckling
            än vi såg under den förra regeringens tid.
          </note>
          <note type="speaker">
            Anf. 133 EVA-LENA JANSSON (s) replik:
          </note>
          <note>
            Herr talman! Désirée Pethrus Engström talar om den utveckling
            som vi ser. Jag tycker att det är viktigt att vi fokuserar på
            vad som är skillnaden mellan jobbgarantin och ungdomsgarantin.
            Vi har inte sett någon annan skillnad än att man får en sämre
            ersättning. Då talar man om att ungdomsgarantin låste in ungdomar
            i dold arbetslöshet. Men det var precis tvärtom. Det var ett sätt
            att ge ungdomar ett stöd och se till att de kom ut på praktik.
            Väldigt många gick vidare till jobb. Nu gör man samma sak men
            byter namn och kallar det jobbgaranti. Men man kommer inte att
            garantera jobb, utan det enda man kan garantera är att det blir
            en sämre ersättning. Jag tycker att det är ett konstigt sätt att
            resonera.
          </note>
          <note>
            Jag tror att vi ska vara ärliga mot ungdomar och tala om att
            det för vissa jobb krävs utbildning. De kommer inte att få vissa
            jobb utan utbildning eftersom arbetsgivarna förväntar sig det.
            Det är väldigt svårt att få ett jobb i dag, till och med ett lågkvalificerat
            jobb, utan att ha körkort. Detta ska vi vara ärliga med. Det kan
            vara den typen av utbildning som behövs för att man ska få ett
            jobb. Men jag vill ändå poängtera att det är viktigt med utbildning.
            Även om man får ett jobb tillfälligt är det inte säkert att man
            sedan kan gå vidare därför att man kanske får problem med kroppen.
            Har man en utbildning har man i alla fall kommit ett steg längre
            på vägen till ett nytt jobb.
          </note>
          <note type="speaker">
            Anf. 134 DÉSIRÉE PETHRUS ENGSTRÖM (kd) replik:
          </note>
          <note>
            Herr talman! Eva-Lena Jansson säger att det inte är något nytt
            i den här regeringens politik. Då vill jag fråga vad det är för
            nytt med avstamp och introjobb som ni föreslår.
          </note>
          <note>
            Jag tror att detta är rätt sätt. Det är ett sätt att få arbetsförmedlingen
            att ha fokus på ungdomar, och vi satsar särskilt. Just nu håller
            arbetsförmedlingarna på att utbilda arbetsförmedlarna för att
            se till att de verkligen kan ta hand om ungdomar på ett bra sätt
            och matcha dem mot jobb. Det är en ganska stor satsning. Där ser
            vi att man redan är på gång.
          </note>
          <note>
            Det är självklart att man behöver utbildning för många jobb.
            Det tror jag att alla håller med om. Vi kommer att satsa på yrkesinriktad
            utbildning, lärlingsutbildning och flera olika åtgärder som redan
            finns med i de budgetpropositioner som har presenterats. Men det
            som jag har nämnt här är att när man frågar efter ett jobb och
            arbetslivserfarenhet ska man inte bara få svaret: Vi har en utbildning
            här så att vi döljer din arbetslöshet.
          </note>
          <note type="speaker">
            Anf. 135 EVA-LENA JANSSON (s) replik:
          </note>
          <note>
            Herr talman! Jag tycker att det är viktigt att ungdomar som saknar
            tillräcklig utbildning får stöd. Det som vi har sett i den borgerliga
            budgeten är att man drar ned på satsningar på utbildning, att
            man drar ned på arbetsförmedlingens resurser och att man dessutom
            sänker ersättningen till de arbetslösa. Det är det enda tydliga
            som jag har sett i den borgerliga majoritetens politik. Det är
            en försämring som jag inte ställer upp på.
          </note>
          <note>
            Överläggningen var härmed avslutad.
          </note>
          <note>
            15 § Vitbok om idrott
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 13.35 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            Punkt
          </note>
          <note>
            1
          </note>
          <note>
            Punkterna 28
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 31 oktober
          </note>
          <note>
            Helene Petersson
          </note>
          <note>
            Lars Wegendal
          </note>
          <note>
            Raimo Pärssinen
          </note>
          <note>
            Irene Oskarsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 13 november.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 31 oktober
          </note>
          <note>
            Irene Oskarsson
          </note>
          <note>
            Lars-Ivar Ericson
          </note>
          <note>
            Annie Johansson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 13 november.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 30 oktober
          </note>
          <note>
            Jan R Andersson
          </note>
          <note>
            Johan Löfstrand
          </note>
          <note>
            Bodil Ceballos
          </note>
          <note>
            Anne Ludvigsson
          </note>
          <note>
            den 31 oktober
          </note>
          <note>
            Christer Adelsbo
          </note>
          <note>
            Christer Nylander
          </note>
          <note>
            Kalle Larsson
          </note>
          <note>
            Margareta Cederfelt
          </note>
          <note>
            Margareta Cederfelt
          </note>
          <note>
            Margareta Persson
          </note>
          <note>
            Hans Wallmark
          </note>
          <note>
            Lars-Ivar Ericson
          </note>
          <note>
            Ameer Sachet
          </note>
          <note>
            Henrik von Sydow
          </note>
          <note>
            Anne Marie Brodén
          </note>
          <note>
            Peter Pedersen
          </note>
          <note>
            Peter Pedersen
          </note>
          <note>
            Ameer Sachet
          </note>
          <note>
            Marianne Watz
          </note>
          <note>
            Lars Gustafsson
          </note>
          <note>
            Raimo Pärssinen
          </note>
          <note>
            Marie Engström
          </note>
          <note>
            Ameer Sachet
          </note>
          <note>
            Bodil Ceballos
          </note>
          <note>
            Raimo Pärssinen
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 13 november.
          </note>
          <note>
            21 § Kammaren åtskildes kl. 16.04.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
